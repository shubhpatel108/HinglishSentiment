source: http://desitoons.blogspot.in/2008/09/posts-of-blog-rachanakar_04.html

poorab ke bare men pahale se hi kaee utkrisht paryatan kitaben likhi gayi hain isalie main pathak ke dhairy kee pariksha nahin loonga. alabatta, mere pas japan ke bare men likhane ke lie ek bahana hai kyonki main vahan par ajibo-garib halat men pahuncha tha. mainne japan ke bare men lafakadiyo harn kee ek kitab padhi thi aur unhonne japani sanskriti aur unake thiyetar ke bare men jo kuchh likha tha, usase japan jane ke bare men meri ichchha badh gayi thi.

hamane ek japani jahaj men yatra kee. isane janavari kee barfili havaon men tat chhoda tha aur suej nahar men garmi ke mausam men pravesh karane vala tha. elekjendriya tat par usamen naye yatree chadhe. arab aur hindoo. daraasal unake aane se hamare samane ek nayi duniya khuli. sooryast ke vakt arab daik par apani chataiyan bichha dete aur makka kee taraf munh karake namaj padhate.

agali subah ham lal sagar men the. isalie hamane apane aupacharik kapade labade jaise kapade utar fenke aur safed nikaren aur halkee reshami kamijen pahan lin. hamane apane sath garm deshon vale fal aur nariyal elekjendriya men hi bhar liye the isalie nashte men ham aam lete aur dinar ke vakt barf se thanda kiya gaya nariyal doodh lete. ek rat hamane japani dhang apana liya aur dek ke farsh par dinar liya. mujhe jahaj ke adhikari ne bataya ki agar main apane chavalon par thodi si chay dal doon to unaka svad badh jata hai. jaise jaise jahaj dakshini tat ke najadik pahuncha to hamara romanch badhane laga. japani kaptan ne shant svar men bataya ki ham agali subah kolambo pahunchane vale hain. halanki silon jana ek mohak anubhav tha, hamari ichchha thi ki ham bali aur japan pahunchen.

hamara agala pattan singapur tha jahan par ham chini shaili ke bent kee tarah lachili plet ke parivesh men ja pahunche. vahan par samudr ke bichon bich vat vriksh ugate hain. mujhe singapur kee jo sabase shanadar smriti hai vo hai un chini abhinetaon kee jo nyoo varld emyoojament park men pradarshan karate the. un bachchon ko eeshvariy den thi abhinay kee kyonki unake natakon men mahan chini natakakaron ke kaee kaee mahan kritiyan shamil thin . ve log paramparagat tarike se paigoda men pradarshan kar rahe the. jo natak mainne dekha, vah tin rat tak chalata raha. kalakaron kee mandali men se jo pramukh abhinetree thi, vah pandrah baras kee ladakee thi aur usane rajakumar ka abhinay kiya tha. vah oonche, uttejanapoorn svar men ga rahi thi. tisari rat klaimeks kee thi. kaee bar ye bahut achchha hota hai ki aap bhasha nahin janate kyonki jitana adhik asar antim ank ne chhoda aur kisi chiz ka utana asar ho hi nahin sakata tha. sangit kee vyangyapoorn dhunen, kanpati taren, aur ghanton kee toofani takarahat aur ekant aakash men krodh men chillati nirvasit yuva rajakumar kee bedhati us vakt kee bhari aavaz jis vakt vah antim roop se manch se jata hai.

sidani ne is bat kee sifarashi kee ki bali dvip chala jaye. usane bataya ki ye abhi bhi aadhunik sabhyata se achhoota hai aur ye bhi bataya ki vahan kee auraten abhi bhi nange sine ke sath chalati hain aur behad khoobasoorat hoti hain. in baton se meri ruchi jagrit ho gayi. dvip kee pahali jhalak hamane subah ke vakt tab dekhi jab safed ruee ke galon jaise badal hare parvaton ke charon taraf ghera banaye hue the aur unakee chotiyan aise lag rahi thin mano dvip hava men tair rahe hon. un dinon koee pattan ya havaee patti nahin huaa karati thi, bas, yatriyon ko apani navon se ek lakadi ke tat par utarana hota tha.

ham dalanon men se aage guzare. ye khoobasoorat divaron se ghire shanadar ahate the jinamen das bis parivar rahate the. ham jitana andar jate gaye, pradesh utana hi khoobasoorat hota chala gaya. hare dhan ke kheton ke chandi se chamakate sidhinuma khet hamen ghumavadar jharane kee taraf le gaye. achanak sidani ne mujhe koncha. sadak ke kinare rajasi auraton kee ek pant ja rahi thi. unhonne apani kamar par sirf chhint lapete hue the aur unakee chhatiyan nangi thin. ve apane siron par tokariyan liye hue thin jinamen ve fal lade hue thin. isake bad to ham lagatar ek doosare ko konchate rahe. kuchh to vakaee behad khoobasoorat thin. hamara gaid jo ek amerikee turk tha, aur aage draivar ke sath baitha huaa tha, behad gussa dila raha tha kyonki jab bhi ham koee pratikriya vyakt karate, vah ochhepan ke sath sir ghumata mano usane hamare lie koee sho rakha huaa ho.

denapasar men hotal abhi hal hi men banaya gaya tha. harek baithak ke samane ek varanda tha jise pichhavade kee taraf sone ke kamare se alag kiya gaya tha. sone ke kamare aaramadayak aur saf suthare the.

harchafeld, amerikee vatar kalar chitrakar aur usakee patni bali men do mahine se rah rahe the aur unhonne apane ghar par hamen aamantrit kiya. vahan par unase pahale maiksikan kalakar miguel kuaaribiyas rah chuke the. unhonne ye ghar bali ke ek mukhiya se kiraye par le rakha tha aur pandrah dolar prati saptah par ghar ke malik kee tarah shano shaukat se rah rahe the. dinar ke bad harchafeld dampatti, sidani aur main tahalane ke lie nikale. rat andhiyari aur namakeen thi. hava nahin chal rahi thi aur patta bhi nahin khadak raha tha. tabhi achanak vahan par juganuon ne hamala kar diya aur dhan ke kheton par ve nili raushani ke utar chadhav vali laharon kee tarah fail gaye. doosari disha se sangitamay aaroh avaroh ke sath ghante bajane aur tamâ€boore bajane kee aavazen aane lagin. "kahin dans ho raha hai," harchafeld ne kaha,"aao chalen."

lagabhag do sau gaj door, sthaniy vasi samoohon men khade the ya aas pas chaukadi mar ke baithe the. ladakiyan pair mode tokariyan aur chhote chhote laimp liye baithi thin aur khane pine kee chizen bech rahi thin. ham bhid men se rasta banate hue nikale. hamane das baras kee umr kee do ladakiyon ko dekha jo qadhaeedar sarong lapete huee thin aur unhonne bahut hi bhavy, sone ke kam vale sir ke dupatte odhe hue the aur ve bade bade pital ke ghanton men se nikalati gahari aavaz kee dhun par sir hilati nach rahi thin. oonche sur men kanpati dhunen baj rahi thin. sangit kee lahariyan kisi toofani lahar kee tarah oopar uthatin aur gambhir nadi men utar kee tarah niche aa jatin. antim pal ek dam hataprabh kar dene vale the. nartakiyan achanak hi ruk gayin aur bhid men gum ho gayin. kisi kisâ€m kee koee taliyan nahin bajin. bali samaj men kabhi tarif men tali nahin bajayi jati, n hi unake pas pyar ya aabhar ke lie shabd hi hain.

valtar spais, sangitakar aur pentar hamase milane aaye aur unhonne hamare sath hotal men lanch liya. ve pandrah baras se bali men rah rahe the aur bali bhasha bolate the. unhonne bali vasiyon ke sangit ke kuchh hisson ko apane lie piaano kee dhunon men dhal liya tha. unhonne ve ansh baja kar sunaye. isaka asar dohare samay men bajaye gaye bakh konsarto kee tarah ka tha. bali vasiyon kee sangit kee abhiruchi kafi parishkrit hai, bataya unhonne. hamare aadhunik jaj ko ve ye kah kar darakinar kar dete hain ki ye dhima aur sust hai. mojart ko ve sanvedanashil manate hain lekin ve sirf bakh ko hi pasand karate hain kyonki usakee paddhatiyan aur dhunen unhen apane khud ke sangit ke nikat jan padati hain.

mujhe unaka sangit thanda, beraham aur kuchh had tak bechain karane vala laga. yahan tak ki gahare vishadapoorn ansh bhi bhookhe grik dev minotar kee manahoos ubasi kee tarah the.

lanch ke bad spais hamen jangal ke bhitar kee taraf le gaye. vahan par pataka aarohan ka koee aayojan hone vala tha. vahan tak pahunchane ke lie hamen jangal ke raste se char mil paidal chalana pada. jab ham vahan pahunche to hamen lagabhag barah fut lambi pavitr vedi ko gher kar khade hue hajaron aadamiyon kee bhid dikhayi di. nangi chhatiyan jhalakatin, sundar sarong pahane navayuvatiyan thin vahan. ve apani tokariyon men fal aur ardhy kee doosari vasâ€tuen liye panktiyon men khadi thin aur ek pujari, jo daravesh kee tarah lagata tha, usake chhati tak lambe bal the, aur usane safed choga pahana huaa tha. vah aashirvad de raha tha aur unase pooja archan ka saman le kar vedi par rakh raha tha. jab pujari ne archan kee aarati ga li to khilakhilate yuvakon ne vedi par halla bol diya aur vahan par sari chizen loot lin. unake hath jo bhi aaya, unhonne loota aur pujari un par berahami se apane kode barasane laga. kuchh logon ko loota gaya apana saman lauta dena pada kyonki kode bahut tikhe pad rahe the aur ye manyata thi ki isase unhen un buri aatmaon se mukti mil jayegi jo unhen chori karane ke lie prerit kar rahi thin.

ham jab bhi ji chahata, mandir aur ahate ke bhitar chale jate aur bahar aa aate. hamane murgon kee ladaiyan dekhin, melon aur dharmik vidhiyon men shamil hue. vahan rat din anushthan chalate rahate. ek din to main subah panch baje vapis aaya. unake devata mauj masti pasand karate hain aur bali ke log unakee aaradhana dar ke mare nahin balki sneh se karate hain.

ek rat bahut der spais aur main mashalon kee raushani men nachane vali ek lambi virangana se ja takaraye. usaka bachcha pichhe baitha usakee nakal utar raha tha. yuva sa dikhane vala ek aadami use bar bar hidayaten de raha tha. bad men hamen pata chala ki vah aadami us ladakee ka pita tha. spais ne usase usakee umr poochhi.

"bhookamp kab aaya tha," us aadami ne poochha.

"barah baras pahale," spais ne bataya.

"to us vakt mere tin shadishuda bachche the," apane javab se vah santusht najar nahin aaya isalie aage bola,"meri umr do hazar dolar hai." ye is bat kee ghoshana thi ki main apani jindagi men do hajar dolar jitani rakam kharch kar chuka hoon.

kaee ahaton men mainne ekadam nayi limozin karen dekhin jinhen murgiyon ke ande sene ke kam men laya ja raha tha. mainne spais se isaka karan poochha. usane bataya,"yahan ke ahate samuday ke aadhar par chalaye jate hain aur thode se maveshiyon ka niryat karake unhen jo paise milate hain unhen ye bachat khate men dalate rahate hain aur jo vakt bitane ke sath sath bahut badi rakam ho jati hai. ek din karon ka ek hoshiyar selsamain inake pas aaya aur kaidilaik limojin karen kharidane ke bare men bat karane laga. pahale kuchh din to un logon ne karon men khoob maza kiya, aas pas sair sapata kiya, fir unamen petrol khatm ho gaya. isake bad in logon ne paya ki ek din kar chalane ke lie jitane paison ke petrol kee zaroorat padati hai, utani to unakee poore mahine kee kamaee hai. isalie unhonne karon ko ahate men hi chhod diya aur ab unamen murgiyan pali jati hain.

bali vasiyon ka hasy bodh bhi hamari tarah hi hai aur usamen saiks sanbandhi latifon, svayan siddh baton kee bharamar hai aur ve shabdon ke sath khilavad karate hain. mainne hotal men ek yuva vetar ke hasy bodh kee pariksha li. "murge ne sadak par kyon kee?" poochha mainne.

usakee pratikriya behad shanadar thi. "har koee is bat ko janata hai.' usane dubhashiye se kaha.

"achchhi bat hai, ab ye batao ki pahale murgi huee ya anda?"

is saval se vah pareshan ho gaya. usane apana sir hilaya, "murgi . ." "anda . ." usane apani pagadi pichhe sarakayi, kuchh palon ke lie socha aur poore vishvas ke sath ghoshana kee, "anda."

"lekin anda diya kisane?"

"kachhue ne, kyonki kachhuaa hi param satta hai aur vahi sabhi ande deta hai."

bali tab svarg kee tarah tha. vahan ke nivasi char mahinon tak dhan ke kheton men kam karate aur apane bakee aath mahine kala aur sanskriti ke nam karate. manoranjan poore dvip men ni:shulk tha aur ek ganv vale doosare ganv men ja kar pradarshan karate. lekin ab us svarg ke din lad gaye hain. shiksha ne unhen apani chhatiyan dhakana sikha diya hai aur ab ve apane prasann chitt rahane vale devataon ko pashchimi devataon ke paksh men chhod rahe hain.

japan ke lie nikalane se pahale mere japani sachiv kono ne ichchha vyakt kee ki vah pahale ja kar mere aagaman kee taiyariyan karana chahega. ham sarakar ke mehaman rahane vale the. kobe bandaragah par hamara svagat hamare jahaj par chakkar katate vimanon ne kiya. ve oopar se svagat ke parche gira rahe the. hazaron logon ne tat par khushi se hamara svagat kiya. dhooen ke badalon aur gande dhoosar daik kee prishthabhoomi men saikadon kee sankhya men shokh rang ke kimono pahane ladakiyon ko dekhana kisi svargatuly nazare kee tarah tha. behad khoobasoorat. us japani pradarshan men prasiddh rahasyavad ya rukavat ka lesh matr bhi sthan nahin tha. yah usi tarah se uttejana aur utsah se bhari bhid thi jaisi mainne kisi bhi jagah par dekhi thi.

sarakar ne hamare lie ek vishesh relagadi upalabdh kara rakhi thi jo hamen tokiyo le jane vali thi. harek steshan par bhid aur uttejana donon hi badhate jate, pletafarm khoobasoorat ladakiyon se ate pade rahate aur ve ladakiyan hamen upaharon se lad detin. isaka asar, jis vakt ve kimono men intajar karati khadi hotin, foolon kee pradarshani kee tarah tha. tokiyo men takariban chalis hazar kee bhid hamare svagat ke lie khadi huee thi. bhid kee dhakka mukkee men sidani gir gaya aur use lagabhag kuchal hi dala gaya tha.

poorab ka rahasy mithakeey hai. main hamesha hi ye man kar chalata raha ki pashchim vale use badha chadha kar batate hain. lekin jis pal se ham kobe bandaragah par utare the, ye rahasy vahan kee fijan men tha aur ab tokiyo men ye hamen apani giraft men le raha tha. hotal kee taraf jate samay ham shahar ke ek shant ilake se guzare. achanak kar dhimi ho gayi aur samrat ke mahal ke pas ruk gayi. kono ne chintatur hote hue limojin kee khidakee men se pichhe hamari taraf dekha. tab vah meri taraf muda aur ek ajib sa anurodh karane laga,"kya main kar se bahar nikaloonga aur mahal kee taraf dekhate hue jhukoonga?"

"kya ye parampara hai?" poochha mainne.

"han, usane yoon hi javab diya,"aapako jhukane kee jaroorat nahin hai, bas kar men se utar bhar jaiye, itani hi kafi hega."

is anurodh ne mujhe kuchh had tak pareshani men dal diya kyonki hamare pichhe aa rahi do tin karon ke alava vahan par koee bhi nahin tha. agar ye rivaj ka hissa tha to logon ko pata hota aur vahan par bhid jama ho gayi hoti. beshak chhoti si hi sahi. alabatta, main bahar nikala aur sir jhukaya. jab main kar men vapis aaya to kono ne rahat kee sans li. sidani ko ye ajib sa anurodh laga aur use laga ki kono ne kuchh ajib sa vyavahar kiya hai. jab se ham kobe men pahunche the, kono pareshan lag raha tha. mainne mamale ko rafa dafa kar diya aur kaha ki shayad kono kuchh jyada hi mehanat kar raha hai isalie pareshan lag raha hai.

us rat kuchh nahin huaa, lekin agali subah sidani meri baithak men aaya. vah abhi bhi uttejit tha. "mujhe ye pasand nahin hai," vah bola,"mere baigon kee talashi li gayi hai aur mere sare kagajat aage pichhe kar diye gaye hain." mainne use bataya ki bhale hi ye sach ho sakata hai lekin kuchh mayane nahin rakhata. "kuchh n kuchh to rahasyamay chal raha hai." sidani ne kaha. lekin main hans diya aur usi par aarop laga diya ki vah hi kuchh jyada hi shakee hota ja raha hai.

agali subah hamari dekhabhal karane ke lie ek sarakari ejent laga diya gaya aur usane bataya ki ham kahin bhi jana chahen ham use kono ke jariye bata den. sidani ne fir is bat par zor diya ki ham par nigah rakhi ja rahi hai aur ki kono kuchh n kuchh chhupa raha hai. main ye svikar karata hoon ki ab kono pahale kee tulana men aur bhi jyada pareshan nazar aa raha tha.

sidani ke shak ke pichhe koee n koee vajah thi. kyonki us din ek aur ajib bat ho gayi. kono ne bataya ki ek vyapari hai jisake pas resham ke kapade par chitrit kuchh kamuk nangi tasviren hain aur vah mujhe ye tasviren dikhana chahata hai. vah mujhe apane ghar par bula kar ye tasviren dikhana chahata hai. mainne kono ko bataya ki us aadami se kah de ki meri iname koee dilachaspi nahin hai. kono pareshan nazar aaya.

"agar main usase kahoon ki vah tasviren hotal men chhod jaye?" kono ne sujhav diya.

"kisi bhi halat men nahin," kaha mainne,"bas usase yahi kaho ki apana samay barabad n kare."

vah hichakichaya, "ye log n sunane ke aadi nahin hote."

"aap bat hi kya kar rahe hain?" poochha mainne.

"daraasal, ve mujhe kaee dinon se dhamaka rahe hain, tokiyo men un logon ka bahut aatank hai."

"kya behoodagi hai?" mainne javab diya,"main unake pichhe pulis laga doonga."

lekin kono ne sir hilaya.

agali rat, jab mera bhaee sidani, kono aur main ek restaran ke praivet roop men dinar le rahe the, chh: yuvak bhitar aaye. ek aadami kono ke sath sat kar baith gaya aur apani banhen mod lin. jabaki bakee panch aage pichhe hote rahe aur khade hi rahe. baithe hue aadami ne kono se japani men dabi huee aavaz men bat karani shuroo kar di aur. usane kuchh kaha jisase kono achanak pila pad ho gaya.

main nihattha tha. isake bavajood mainne apana hath kot ke jeb ke bhitar liya mano mere pas rivalvar ho aur main chillaya,"is sabaka kya matalab hai?"

kono apani plet se sir uthaye bina kuchh minaminaya,"isaka kahana hai ki aapane tasviren dekhane se inkar karake isake poorvajon ka apaman kiya hai."

main apane pairon par uchhala, aur apane hath ko kot kee jeb men rakhe hue hi us yuvak kee taraf tej nigahon se dekha,"ye sab kya ho raha hai?" tab mainne sidani se kaha,"chalo ham yahan se chalen. aur aap, kono, ek taiksi mangavao."

ek bar gali men aa jane ke bad ham surakshit mahasoos kar rahe the. hamen rahat mili.

rahasy se parada agale din us vakt utha jab pradhan mantree ke putr mistar ken inakuee ne hamen suomi kushti ke maichon men apane mehamanon ke roop men aamantrit kiya. jab ham baithe aur maich dekh rahe the, ek parichar aaya aur usake kandhe par thapathapa kar usake kan men kuchh fusafusaya. ken hamari taraf muda aur mafi mang kar chala gaya ki koee khas bat ho gayi hai aur use jana padega lekin vah bad men jaldi hi laut aayega. kushti khatm hone ke aas pas vah vapis aaya. usaka chehara safed fakk tha aur vah buri tarah se bhayabhit lag raha tha. mainne usase poochha ki usakee tabiyat to thik hai. usane sir hilaya aur achanak donon hathon se apana chehara dhak liya,"mere pita ko abhi abhi katl kar diya gaya hai."

ham use apane kamare men lekar gaye aur use thodi brandi pilayi. tab usane bataya ki kya huaa tha. jal sena ke chh: kaideton ne pradhan mantree ke nivas ke bahar tainat suraksha gardon ko mar dala tha aur unake niji aavas men ghus gaye the. vahan par pradhan mantree apani aur putree ke sath the. bakee kahani use usakee man ne batayi thi: hamalavar bis minat tak pita ke sir par bandook tane khade rahe jabaki pita unase bahas karake unhen samajhane bujhane kee koshish kar rahe the lekin koee fayada nahin huaa. bina kuchh bole ve goli marane hi vale the lekin pita ne usane anurodh kiya ki ve unhen unake parivar ke samane n maren. isalie un logon ne pita ko is bat kee ijazat de di ki ve apani patni aur putree se vida le len. shant ve uthe aur hatyaron ko doosare kamare men le gaye. vahan unhonne hatyaron ko fir se samajhane kee koshish kee hogi kyonki parivar jan nikal dene vale saspens men baitha raha aur tabhi un logon ne goliyan chalane kee aavaz suni aur is tarah se ken ke pita ko mar dala gaya.

katl us samay huaa jab unaka beta kushti maich dekh raha tha. agar vah hamare sath n hota to use bhi apane pita ke sath mar diya jata, kaha tha usane.

main usake sath usake ghar tak gaya aur us kamare ko dekha jahan do ghante pahale usake pita ko mar diya gaya tha. kalin par abhi bhi gile khoon ke chahabachche the. vahan par kaimaramain aur riportar badi sankhya men maujood the lekin unhonne itani shalinata dikhayi ki koee tasvir nahin li. alabatta, unhonne mujh par zor dala ki main bayan doon.

main sirf yahi kah paya ki ye parivar aur desh ke lie hila dene vali trasadi hai.

jis din ye hadasa huaa, mujhe pradhan mantree se ek aadhikarik svagat samaroh men milana tha aur beshak is aayojan ko kainsil kar diya gaya tha.

sidani ne ghoshit kar diya ki is katl kee kadiyan zaroor ek bade rahasy se judi huee hain aur ki isamen ham kisi n kisi roop men jude hue hain. usane kaha,"ye ek sanyog se jyada hi hai ki chh: katilon ne pradhan mantree ko mara aur chh: hi aadami us rat restaran men aaye the jab ham khana kha rahe the."

ye tabhi huaa ki bahut arase bad hyooj byas ne behad rochak aur soochanaprad pustak gavarnament bay esesineshan likhi to sare rahasy se parda utha. ise alfred e nopf ne chhapa tha. jisamen jahan tak mera saval tha, poore rahasy par se parda utha diya tha. aisa lagata hai ki blaik draigan nam kee ek sosaiti us samay sakriy thi aur unhonne hi ye mang rakhi thi ki main mahal ke samane sir jhukaoon. jin logon par pradhan mantree ka hatya ke lie mukadama chalaya gaya tha, main yahan par usaka lekha jokha prastut kar raha hoon.

leftinent seshi koga, plot ke ring lidar ne bad men adalat ko bataya tha ki shadayantr kariyon ne haus aof riprejentetiv ke bhavan ko uda kar marshal lo lane kee yojana banayi thi. aam aadami jo aasani se bina pahachan men aaye vahan se guzar sakate the, bam fainkate aur yuva adhikari bahar intazar karate rahate aur jis vakt sadasy bahar aate, unhen mar dalate. doosari yojana, behad kroor thi agar poori kee jati, jaisa ki adalat ko bataya gaya tha. ye prastav tha us vakt japan kee yatra par aa rahe charli chaiplin kee hatya ka.

pradhan mantree ne charli ko chay par bulaya tha aur yuva adhikariyon ne yojana ke bare men socha tha ki jab parti chal rahi ho to sarakari nivas par hamala kar diya jaye.

nyayadhish: charli ko marane ka kya mahattv hota?

koga: charli amerika men ek lokapriy vyaktitv hai aur poonjivadi varg ka chaheta hai. ham ye manakar chal rahe the ki charli ko marane se amerika ke sath jang chhid jayegi aur is tarah se ham ek tir se do shikar kar lete.

nyayadhish: lekin tab aapane itani shanadar yojana ko chhod kyon diya?

koga: kyonki bad men akhabaron ne khabar di thi ki hone vali svagat parti ka kuchh pakka nahin tha.

nyayadhish: pradhan mantree ke rajakeey nivas par hamala karane kee yojana banane ke pichhe kya mansha thi?

koga: isase primiyar ka takhta palat diya jata. ve rajanitik parti ke sarve sarva bhi the. doosare shabdon men, sarakar ke kendr ko hi nestanabood karana tha.

nyayadhish: kya aap primiyar ko marana chahate the?

koga: han, main marana chahata tha lekin meri unase koee vyaktigat dushmani nahin thi.

usi kaidi ne bataya tha ki unhonne charli ko marane kee yojana isalie chhod di thi kyonki is bat par vivad ho gaya tha ki kya is bat men dam hai ki matr is aadhar par ek kamediyan ko mar dena ki usase amerika se ladaee chhid jayegi aur militari kee takat badh jayegi.

main ye kalpana kar sakata hoon ki hatyaron ne apani yojana poori karake charli ko mar diya hota aur bad men unhen pata chalata ki main amerikee nahin, angrez hoon to ve kahate, "oh, so sori."

alabatta, japan men sab kuchh rahasyamay aur apriy hi nahin tha, vahan par mainne apana jyadatar vakt achchha hi guzara. kabukee thiyetar dekhana apane aap men ek sukhad anubhav tha aur ye meri ummidon se kahin adhik tha. kabukee matr aupacharik thiyetar hi nahin hai, balki ye aadhunikata aur puratanata ka mishran hai. vahan par kisi abhineta kee dakshata hi pramukh hoti hai aur natak to matr vah samagri hai jisake sath vah pradarshan karata hai. hamare pashchimi manakon ke anusar, unakee takanik kee tivr simaen hain. jahan par yatharthavad ko prabhavi dhang se prapt nahin kiya ja sakata, vahan par usakee upeksha kar di jati hai. udaharan ke lie, ham pashchimi vasi bina amoort ke sparsh ke talavaron kee ladaee dikha hi nahin sakate kyonki bhale hi ladaee kitani bhi bhishan n ho, samane vale ko satarkata ka thoda bahut pata chal hi jata hai. doosari taraf japani yatharthavad ka koee dikhava nahin karate. ve ek doosare se thodi doori banaye rakhate hue ladate hain aur apani talavaron se tej dhar se kat dalane vali mudraen dikhate hain mano vah samane vale ka sir hi kat dalega aur samane vala apane virodhi ke pair kat dalane ka prayas karata lagata hai. donon hi apane apane dayare men koodate hain, nrity karate hain, aur ek panv par nrity karate hain. ye sab baile kee tarah hota hai. ye sangharsh prabhavavadi hota hai aur isaka samapan vijeta aur parabhoot men hota hai. is prabhavavad men se abhineta mrityu vale drishy ke dauran yatharthavad men ghul mil jate hain.

vidanbana unake adhikansh natakon kee thim hoti hai. mainne unaka ek natak dekha jisakee tulana romiyo aur jooliet se kee ja sakati hai. is natak men do yuva premi hote hain jinake vivah ka virodh unake mata pita kar rahe hain. ise ek ghoomate hue manch par abhinit kiya gaya tha. is tarah ke manch ko japani log tin sau baras se upayog men la rahe hain.

pahala drishy vaivahik kaksh ke bhitar ka tha jahan abhi abhi parinnay sootr men bandhe premi yugal ko dikhaya jata hai. ank ke dauran doot donon ke mata pita ko premi yugal ke paksh men samajhane bujhane ka prayas karate hain aur ummid karate hain ki shayad samajhauta ho jaye. lekin parampara jo hai, bahut gahari hai. mata pita jid par ade hue hain. isalie premi yugal tay karata hai ki ve japani paddhati se aatmahatya kar lenge. donon ye faisala karate hain ki foolon kee kaliyon kee kaun si sej par kaun marega. doolha dulhan ko pahale marega aur fir khud ko talavar kee dhar par gira dega.

jis vakt premi premika mrityu ka varan karane ke lie foolon kee sej bichha rahe hote hain to us vakt ve jo jumale bolate hain, unase darshakon ke bich hansi fail gayi. mere dubhashie ne bataya ki is tarah kee panktiyon ki is tarah kee pyar bhari rat ke bad jina hataprabh karane vala hoga, ke vyangy par log hanse the. das minat tak ve is tarah kee vyangyapoorn shaili men apani apani ram kahani kahate rahate hain. isake bad dulhan apani foolon kee sej par ghutanon ke bal jhuk jati hai. ye sej doolhe kee sej se zara si doori par hai. vah dulhan ke gale par se kapada hatata hai aur jaise hi doolha talavar nikalata hai aur dhire dhire dulhan kee taraf badhata hai, manch ghoomana shuroo ho jata hai aur us bindu par aane se pahale ki doolhe kee talavar dulhan ke gale ko chhooe, drishy darshakon ke samane se chala jata hai aur ab ghar ke bahar ka drishy dikhaya jata hai. charon taraf chandani faili huee hai. darshak sans roke baithe rahate hain ki pata nahin aage kya hoga. ek dam sannata chha jata hai. aakhirakar aavazen najadik aani shuroo ho jati hain. ye log mritak premi yugal ke mitr log hain jo ye khushakhabari la rahe hain ki unake mata pitaon ne unhen maf kar diya hai. ab unamen ye bahas chhid gayi hai ki premi yugal ko ye khushakhabari kaun dega. isake bad ve aavazen dena shuroo kar dete hain aur koee uttar n pa kar daravaja pitane lagate hain.

"unhen distarb mat karo," unamen se ek kahata hai,"ya to ve so rahe hain ya fir bahut vyast hain." isalie ve apane apane raste chale jate hain. ve abhi bhi aavajen de rahe hain aur tik tauk, bakse jaisi aavajen kar rahe hain. ye is bat ka ishara hai ki natak samapt ho raha hai. aur manch par dhire dhire parada niche aane lagata hai.

ye prashn bahas mangata hai ki japan kab tak pashchimi sabhyata kee buraiyon se bach payega. zindagi ke un sadharan palon ke lie bhi japan ke logon men sarahana unakee sabhyata ka ek aisa abhinn ang hai. chandani kee lakeer ko der tak dekhate rahana, cheri ko khilate dekhane ke lie jane ke lie tirth kee tarah yatra, chay ke aayojan ka shant dhyan, lagata hai ye sari chijen pashchimi hava ke jhonke ke sath n jane kahan ud jayengi.

meri chhutti samapt hone vali thi aur halanki mainne isake kaee pahaluon ka bharapoor aanand uthaya tha, kuchh baten hatash karane vali bhi thin. mainne khane ko barabad hote dekha, saman ke dher oopar uthate dekhe lekin logon ko unake aasapas bhookh se mandarate dekha. vahan lakhon log berozagar the aur unakee sevaen bekar ja rahi thin.

daraasal mainne ek aadami ko dinar ke dauran ye kahate sun liya tha ki jab tak hamen aur sona nahin mil jata, halat sudharane vale nahin hain. jab mainne is samasya kee bat kee ki mashinikaran se hath ke kam khatm hote ja rahe hain to kisi ne kaha ki samasya ka samadhan apane aap hi nikal aayega kyonki antat majadoori itani sasti ho jayegi ki vah mashinikaran ka mukabala karane kee halat men aa jayegi. ye hatasha nishchay hi marak thi.

â€¹â€¹â€¹â€¹â€¹â€¹

chaubisa
jab main bevarali hils par ghar pahuncha to main baithak vale kamare ke bichon bich khada ho gaya. ye dhalati dopahar ka vakt tha. lon ke aar par lambi chhayaen tatha kamare men sunahari chamakati dhoop kee pattiyan pasari padi thin. ye sab kitana shant dikh raha tha. ise dekh kar main ro sakata tha. main poore aath mahine tak bahar raha tha aur fir bhi ye soch raha tha ki kya main vapis aa kar khush hoon. main bhram men tha aur mere samane koee yojana nahin thi. main bechain tha aur mujhe pata tha mere samane bhishan akelapan hai.

mujhe yoorop men halkee halkee si ummid thi ki kisi se meri mulakat hogi jo meri zindagi ko disha de sake. lekin kuchh bhi to nahin huaa tha. main jitani bhi mahilaon se mila tha, koee bhi us shreni men nahin aati thi aur jo us kism kee shreni men aati bhi thin, ve hi ichchhuk nahin thin. aur ab ek bar fir vapis kailiforniya. main kabr men laut aaya tha. dagalas aur mairi alag ho chuke the isalie ab duniya mere lie bachi hi nahin thi.

us sham mujhe akele hi dinar lena tha. ye ek aisa kam tha jise mainne itane bade ghar men kabhi bhi pasand nahin kiya tha. isalie mainne dinar kainsil kiya, gadi chala kar holivud gaya, kar park kee aur holivud kee galiyon men chahalakadami karane laga. mujhe aisa laga ki main yahan se kabhi gaya hi nahin tha. vahan par vahi ek manjila dukanon kee pant thi, purane nazar aate aarmi aur nevi stors the aur aur ghati daron vali voolavarth aur krez nam kee dava kee dukanen thin. ye sab behad hatash karane vala aur bina kisi ruchi sampannata vala mahaul tha. holivud abhi bhi shor sharabe vale shahar men tabdil nahin huaa tha.

jis vakt main beldeviyar men tahal raha tha, main sochane laga ki ab mujhe ritayar ho jana chahiye aur sab kuchh bech bach kar chin kee taraf nikal jana chahiye. ab holivud men bane rahane ka koee lalach nahin raha tha. isamen koee shak nahin tha ki mook filmon ke din lad chuke the aur main savak filmon ke sath sanshargh karane jaisa mahasoos nahin kar raha tha. isake alava, ab meri poochh nahin rahi thi. mainne koshish kee ki kisi aise antarang vyakti ke bare men sochoon jise main fon kar sakoon aur bina pareshan hue dinar ke lie aamantrit kar sakoon. lekin aisa koee bhi nahin tha. jab main ghar lauta to rivz, mere mainejar yah batane ke lie milane ke lie aaye the ki sab kuchh thik thak chal raha hai. lekin aur koee nahin aaya tha.

ab ye thande pani men koodane jaisa tha. stoodiyo men apana chehara dikhao aur falatoo ke kamon men khud ko ulajhao. alabatta, mujhe ye jan kar khushi huee ki siti laits bahut achchha karobar kar rahi thi. ham ab tak 3,000,000 dolar (shuddh) kama chuke the aur abhi bhi har mahine 1,00,000 dolar ke chek aa rahe the. rivz ne sujhav diya ki main holivud baink men jaoon aur naye mainejar se mil loon, sirf jan pahachan ke lie, lekin main pichhale sat baras se baink nahin gaya tha, mainne mana kar diya.

luis fardinad, kaisar ka pota stoodiyo men milane ke lie aaya aur bad men hamane ghar par ek sath khana khaya. hamamen bahut mazedar batachit huee. rajakumar bahut hi aakarshak aur buddhiman ladaka tha aur vah pahale vishv yuddh ke bad jarman kranti ke bare men bata raha tha ki ye ek komik opera kee tarah hai."mere dada holaind gaye the," bataya usane, "lekin hamare kuchh rishtedar potsadam ke mahal men hi rah gaye the. ve itane dare hue the ki vahan se nikale hi nahin. aur aakhirakar jab krantikari mahal men ghuse to unhonne hamare rishtedaron ko ye poochhate hue ek not bheja ki kya unaka svagat kiya jayega aur us mulakat men ye aashvasan diya ki hamare rishtedaron kee raksha kee jayegi aur ki agar unhen kisi chiz kee zaroorat ho to unhen keval samajavadi mukhyalay men fon bhar karana hoga. hamare rishtedar apane kanon par vishvas hi nahin kar sake. lekin jab bad men sarakar ne unakee sampattiyon ke nipatan ke bare men usane sampark sadha to mere rishtedar nakhare karane lage tatha aur jyada mangane lage." apani bat ko khatm karate hue usane bataya,"roosi kranti ek trasadi thi aur hamari kranti ek latifa!"

stets men mere lautane ke bad se kuchh bahut hi acharaj bhari baten ho rahi thin. aarthik roop se sthitiyan badal rahi thin, beshak bahut tezi se lekin isase amerikee logon kee mahanata ka parichay mil raha tha. halat bad se badatar hote chale gaye the. kuchh stet to yahan tak aage badh gaye the ki unhonne lakadi par amanati mudra chhapani shuroo kar di thi taki bina bika huaa mal becha ja sake. is bich hoovar mahashay munh latakaye baithe aur bisoorate rahe kyonki unakee ye aarthik niti buri tarah se asafal ho gayi thi ki dhan ko oopar vale vargon ke bich vitarit karo to ye niche vale aam aadami ke vargon tak bhi pahunch jayega aur isi sab trasadi men ve janab apani chunavi muhim men hava men mutthiyan bhanjate fir rahe the ki agar frainkalin roozavelt rashtrapati ke pad par chun liye gaye to amerikee pranali, jise us vakt n girane vali pranali samajha ja raha tha, tash ke patton kee tarah dhah jayegi.

alabatta, frainkalin di ruzavelt vhait haus men pahunche aur desh rasatal men nahin gaya. unakee faragatan main sâ€pich ne amerika ko usakee chidachidahat bhari oongh se uthaya aur amerikee itihas men sarvadhik preranaspad yug men la sthapit kiya. mainne unaka bhashan saim goldavin ke bich haus men rediyo par suna tha. ham kaee log aas pas baithe hue the. inamen kolambiya brodakasting sistam ke bil paile, jo shenk, fred esteyar, unakee patni aur any mehaman the. "hamen jis akeli chiz se darana hai vah dar hi hai." ye shabd fizan men soory kee kiranon kee tarah kaundhe. lekin main sandeh kar raha tha jaise ki sabhi kar rahe the. mainne kaha,"ye itani achchhi bat hai ki sach ho hi nahin sakati."

roozavelt ne abhi apana pad bhar sanbhala hi tha ki unhonne apane shabdon ko amali jama pahanana shuroo kar diya. unhonne das din ke lie bainkon kee chhutti ghoshit kar di taki aur baink dharashayi n hon. ye ek aisa kal tha jisamen amerika apane sarvottam roop men tha. das din tak dukanen aur sabhi stors udhar par dhandha karate rahe. yahan tak ki sinema ke tikat bhi udhar mil rahe the. aur aise hi vakt men roozavelt aur unakee 'medhavi mandali' ne 'nayi dila' taiyar kar li. janata ne bahut shanadar tarike se kam kiya.

har tarah kee imarjensi ke lie kanoon bana diye gaye. samay se pahale bandi ke nam par jo thok dakaiti ho rahi thi, use rokane ke lie farm kredit sthapit karana, badi badi sarvajanik pariyojanaon ko dhan upalabdh karana, rashtriy vasooli adhiniyam lagoo karana, nyoonatam mazadoori badhana, kam ke ghante kam karake naye kam muhaiyya karana, aur mazadoor yooniyanon ko protsahit karana jaise krantikari kadam uthaye gaye. 'aap bahut aage badh rahe hain: ye samajavad hai,' vipaksh vale chillaye. ye samajavad tha ya nahin, lekin isane poonjivad ko poori tarah se dharashaee hone se rok liya. isane yunaited stets ke itihas men kaee sarvottam sudharon ke lie bhi zamin taiyar kee. ye dekhana behad preranadayak tha ki kis tarah se amerikee nagarikon ne kam karane vali sarakar ka sath diya.

holivud kee zindagi men bhi badalav aa rahe the. mook filmon ke adhikansh kalakar gayab ho chuke the. ham hi kuchh log bach rahe the. ab choonki savak filmon ne kabja kar liya tha, holivud ka aakarshan aur apanapan ja chuke the. raton rat ye thanda aur gambhir udyog ban chuka tha. saund taiknishiyan stoodiyo ko naya roop de rahe the aur bade bade saund upakaran bana rahe the. kamare ke aakar ke kaimare mahadanavon kee tarah manch par jagah ghere rahate. vishalakay rediyo upakaran lagaye ja rahe the jinamen saikadon kee sankhya men bijali ke tar jude hote. in par kam karane vale aadami apane kanon men eeyar fon lagaye, mangal grih se aaye ladakuon kee tarah baithe rahate aur abhineta abhinay karate. maikrofon unake sir ke oopar machhali marane kee rod kee tarah latak rahe hote. ye sab behad jatil tha aur ise dekhana hatash karata tha. is sare tam jham ke bich koee srijanatmak roop se kam hi kaise kar sakata tha. mujhe is sare vichar se hi nafarat thi. tabhi kisi sayane ko pata chala ki is sare tam jham ko idhar udhar le jane layak banaya ja sakata hai, kaimaron ko aur adhik chalit banaya ja sakata hai aur sare upakaranon ko yathochit rashi par kiraye par bhi diya ja sakata hai. in sare sudharon ke bavazood kam dobara shuroo karane men mujhe zara si bhi prerana nahin mil rahi thi.

main abhi bhi isi bat par vichar kar raha tha ki apana sara kam sametoon aur hang kang ya chin kee taraf kooch kar jaoon jahan par main aaram se rah sakata hoon aur savak filmon ko bhool sakata hoon bajaye yahan holivud men sadate rahane ke.

tin hafte tak main oobh choobh men gote khata raha. tabhi jo shenk ne telifon karake bataya ki main apana vik end unake yach ke lie bacha kar rakhoon. ye ek sau adatis fut lambi khoobasoorat seling nav thi aur is par aaram se chaudah log rah sakate the. jo aksar avalon ke pas kaitelina dvip ke aasapas hi ghoomate rahate. unake mehamanon men shayad hi koee uttejana hoti. aam taur par pokar khiladi hi hote aur pokar men meri koee dilachaspi nahin thi. lekin vahan par dil bahalane kee doosari chizen hotin. jo aksar nav par khoobasoorat ladakiyon ka jamavada juta lete aur choonki un dinon main behad akela tha, mainne socha shayad ummid kee koee ksheen rekha apani kismat men bhi ho.

aur sachamuch huaa bhi yahi. main polet godard se mila. vah hansamukh ladakee thi aur sham ke vakt usane mujhe bataya ki vah apane bhootapoorv pati se alagav ke harjane ke roop men mile dhan men se 50,000 dolar film karobar men nivesh karane ja rahi hai. vah apane sath nav par sare kagazat leti aayi thi jin par bas, hastakshar kiye jane the. mainne use is kam men hath dalane se rokane ke lie ek tarah se usaka gala hi paqad liya tha. jis kampani men vah paisa dalane ja rahi thi vah jahir taur par holivud kee ghumantu kampani thi.

mainne use bataya ki main film lain se isakee shuruaat se hi juda huaa hoon aur mera jo gyan hai film lain ka use dekhate hue main apani film men bhi ek paisa tak n lagaoon. usamen bhi jokhim hai. mainne use tark diya ki agar harst jaise vyakti, jinake pas sahityik staf tha aur jinakee pahunch amerika kee behatarin kahaniyon tak thi, ne filmo men nivesh karake apane 7,000,000 dolar gavan diye to ve kis khet kee mooli hain. aakhirakar main use isamen hath dalane se rokane men kamayab ho gaya. ye hamari dosti kee shuruaat thi.

polet aur mere bich sanbandh ka aadhar donon ka akelapan tha. vah abhi abhi hi nyoo yark se aayi thi aur kisi ko bhi nahin janati thi. ham donon ke lie ye mamala robinasan krooso dvara fraide ko khojane jaisa tha. saptah ke dauran to karane ke lie bahut kuchh hota, kyonki polet saim goldavin kee film men kam kar rahi thi aur main apana karobar dekhata. lekin itavar ka din katane ko daudata. hatasha men ham lambi draiv par nikal jate. sach kahoon to hamane kailiforniya kee poori kee poori tatiy doori hi khangal dali thi. sabase jyada romanchak anubhav hota sain paidro harbar jana aur vahan par mauj masti vali navon ko dekhana. ek nav bikri ke lie khadi thi. pachapan fut lambi motar kroojar jisamen tin rajasi kamare, ek gaili aur ek behad aakarshak vhil haus bana huaa tha. ye us kism kee bot thi jisakee chahat mere man men thi.

'agar aapake pas is tarah kee koee shai hoti,' polet ne kaha,' ham ravivaron ke din khoob mauj maza kar sakate aur kaitelina ja sakate.' isalie mainne use kharidane ke bare men poochhatachh karani shuroo kee. isake malik koee mistar mishel the jo moshan pikchar kaimare banaya karate the. unhonne hamen nav par ghumaya firaya aur achchhi tarah se sab kuchh dikhaya. ek hafte ke bhitar hi ham tin bar us nav ko dekhane ke lie pahunch gaye. yahan tak ki vahan par hamari maujoodagi pareshani ka karan banane lagi. alabatta, mistar mishel ne kaha ki jab tak ye bik nahin jati, ham hamesha nav par aa sakate hain aur use dekh sakate hain.

polet kee janakari ke bina mainne nav kharid li aur use kaitelina kee yatra ke lie thik kar liya. main nav par apane khud ke rasoiya aur keeston ke ek bhootapoorv sipahi endi endarasan ko le gaya. endi laisens shuda kaiptan tha. agale ravivar sab kuchh taiyar tha. polet aur main al subah hi nikal pade. usane yahi socha ki ham lambi draiv ke lie nikal rahe hain. vah is bat par raji ho gayi thi ki ham sirf ek kap kofi le kar nikalenge aur bad men kahin nashte ke lie chale chalenge. tab usane paya ki ham to sen paidro kee taraf ja rahe hain. 'ye bat tay rahi ki aap us nav ko dekhane ke lie dobara nahin ja rahe hain?'

'main tay karane se pahale ek bar fir use dekh lena chahoonga!' mainne javab diya.

'tab aap akele hi jana andar. bahut kharab lagata hai.' usane afasos ke sath kaha.'main kar men hi baithi rahoongi aur aapaka intajar karoongi.'

jab ham nav kee lainding par ruke to vah kisi bhi keemat par kar se bahar nikalane ko raji hi n ho.

'nahin, aapako akele hi jana hoga. lekin jaldi karo, hamane ab tak nashta bhi nahin kiya hai.'

do hi minat ke bhitar main kar ke pas aaya aur polet ko manane kee koshish kee, usakee ichchha ke khilaf ki vah nav tak aaye to sahi. kebin ko gulabi aur nile mejaposh se bahut achchhi tarah se sajaya gaya tha aur usake sath mel khate gulabi aur nile chini parade the. gaili se baikan aur ande tale jane kee mast kar dene vali mahak aa rahi thi.

'kaiptan ne meharabani karake hamen nashte ke lie aamantrit kiya hai.' mainne kaha.'ham bekan aur vhitakek, tost aur kofi lenge.' polet ne gaili men jhanka to usane hamare rasoiye ko pahachan liya. 'daraasal,' mainne kaha,'aap chahati thin n ki ham ravivaron ko kahin jayen to ham log nashte ke bad kaitelina tairakee ke lie ja rahe hain.' tab mainne use bataya ki mainne nav kharid li hai.

usakee pratikriya bahut hi mazedar thi. 'ek minat ruko,' kaha usane. vah uthi, nav se bahar aayi aur bandaragah par pachas gaj kee daud lagayi, apane hathon se apana chehara dhak liya.

'hey aao, nashta karo idhar,' main chillaya.

jab vah nav par vapis aayi to boli,'is jhatake se ubarane ke lie mujhe ye sab karana pada.'

tab fredi japani kuk khinse niporata huaa nashta le kar aaya. isake bad hamane injin garm kiya, nav ko bandaragah kee taraf le gaye aur fir vahan se bais mil pare kaitelina kee taraf prashant mahasagar men utar gaye. vahan ham nau din tak langar dale pade rahe.

kam karane kee abhi bhi koee yojana samane nahin thin. polet ke sath main aalatoo falatoo harakaten karata rahata. res mitigon men bhag leta, naits spats men aur sarvajanik aayojanon men ghoomata firata rahata. kuchh bhi aisa karata jisase vakt guzar jaye. main n to akele rahana chahata tha aur n hi sochana hi chahata tha. lekin in sari mauj mastiyon men bhitar hi kahin ek bhavana kam kar rahi thi. aparadh bodh ka lagatar ahasas: main yahan kya kar raha hoon? main apane kam par kyon nahin hoon?

isake alava, main ek yuva aalochak kee tippani se bhi hatasha se ghira huaa tha. usane kaha tha ki siti laits bahut achchhi film hai lekin ise sanvedanaon kee sima rekha par banaya gaya hai aur ki bhavishy men mujhe chahiye ki main adhik yatharthavadi filmen banane ke bare men sochoon. mainne apane aapako usase sahamat paya. agar us samay mujhe vah sab maloom hota jo ki ab hai to mainne use bataya hota ki ye jo tathakathit yatharthavad hota hai, aksar nakali, banavati, niras aur sust hota hai aur kisi film men yatharthavad itana mayane nahin rakhata jitana ye ki isamen kalpana se kya kya kiya ja sakata hai.

ye sochane kee bat hai ki kis tarah se ek sanyog se aur aise vakt men jab main isake bare men soch bhi nahin sakata tha, main achanak ek aur mook film banane ke lie prerit huaa. polet aur main maiksiko men trijuaana resakors men gaye jahan par kaintakee ya aisa hi kuchh nam tha usaka, vijeta ko rajat kap se navaza jana tha. vahan par polet se poochha gaya ki kya vah vijeta jokee ko padak pradan karegi aur dakshini amerika men bole jane vale uchcharan men kuchh shabd bolegi. use prerit karane men thoda sa hi vakt laga. main use laudaspikar par sun kar hairan rah gaya. halanki vah brukalin se hai, usane kisi kentakee sosaiti ladakee kee bahut hi badhiya nakal karake dikhayi. isase main is bat ka kayal ho gaya ki vah abhinay kar sakati hai.

is tarah se meri prerana ko sota foota. polet mujhe kuchh had tak sadakon par aavara ghoomane vali ladakee kee tarah lagi. mere lie ye bahut hi badhiya mauka hoga ki is bat ko parade par dikhaoon. main kalpana karane laga ki ham pulis kee bhid bhari gasht karane vali gadi men milate hain, traimp aur sadak chhap ladakee. choonki traimp bahut udar aur bahadur hai, use apani sit de deta hai. ye vo aadhar tha jis par main apani kahani ka dhancha khada karata aur hasy ke pal paida karata.

tab mujhe apana ek sakshatkar yad aaya jo mainne nyoo yark men ek hoshiyar yuva riportar ko diya tha. ye sunane par ki main daitriyat ja raha hoon, usane mujhe vahan par faiktari belt sistam ke bare men bataya tha. ye bade udyogon ka ek bhayavah gorakh dhandha tha jo hatte katte kisanon ko unake kheton se lalach de kar lata tha aur kam men jhonk deta tha. char ya panch baras tak belt sistam men kam karane ke bad ye log manasik roop se vikshipt ho jate the.

yahi batachit thi jisane mujhe madarn taims banane kee prerana di. mainne samay bachane kee tarakeeb ke roop men ek fiding mashin banayi taki kamagar lanch taim men bhi kam karate rah saken. faiktari ke drishyon kee parinnati hi is bat men hoti hai ki traimp ka dimag chal jata hai. ye plat ghatanaon ke svabhavik roop se ghatate chale jane ke aadhar par vikasit kiya gaya tha. thik ho jane ke bad use giraftar kar liya jata hai aur vahan par ek sadak chhap chhokari se milata hai. use bhi roti churane ke iljam men giraftar kiya gaya hai. ve aparadhiyon se bhari pulis kee ek gasht gadi men milate hain. isake bad kahani is tarah se chalati hai ki do namaloom se prani aadhunik samay, madarn taims men jivan yapan karane kee koshish karate hain. unhen mandi ka, hadatalon ka, dange ka aur berozagari ka samana karana padata hai. polet lagabhag ro hi padi thi jab mainne use gandi dikhane ke lie usake chehare par rakh pot di thi. 'ye rakh tumhare byooti spat hain,' mainne use samajhaya.

kisi abhinetree ko faishanebal kapadon men aakarshak dhang se taiyar karana aasan hota hai lekin kisi ladakee ko fool bechane vali ladakee kee tarah taiyar karana aur use sundar bhi dikhana jaisa ki siti laits men kiya gaya tha, mushkil kam hota hai. gold rash men nayika ke kostyoom taiyar karane men koee samasya nahin aayi thi. lekin madarn taims men polet kee poshakon ke lie faishan dizainar ke banayi poshakon kee tarah bahut sochana vicharana pada. yadi sadak chhap ladakee kee veshabhoosha ke bare men bina soche samajhe faisala kar liya jata to thigaliyan nakali aur avishvasaniy lagatin. gali gali ghoomane vali aavara ladakee ya fool bechane vali ladakee ke roop men nayika ko taiyar karake main kavyatmak prabhav paida karana chahata tha aur use usake vyaktitv se vanchit nahin karana chahata tha.

madarn taims ke pradarshan se pahale kuchh samikshakon ne likha ki unhonne is tarah kee afavahen suni hain ki ye film samyavadi vicharadhara ka poshan karati hai. mera khyal hai ye is vajah se huaa kyonki akhabaron men film kee kahani ka sar sankshep chhap chuka tha. alabatta, udar pathakon ne likha ki ye n to samyavad ke paksh men hai aur n hi usake khilaf hi, balki sach to ye hai ki main fens par hi baitha huaa hoon.

is tarah ke samachar buletin sunane se jyada nasen tadakane vali aur koee bat nahin hoti ki pahale hafte aane vale darshakon kee sankhya ne ab tak ke sare rikard tod diye hain aur doosare hafte men mamooli si giravat aayi hai. isalie nyoo yark aur los enjels men primiyar ke bad meri ek hi ichchha thi ki jitani jaldi ho sake, film kee khabaron se jitana door ja sakoon, chala jaoon isalie mainne honolulu jane ka faisala kiya. main apane sath polet aur usakee man ko le gaya aur pichhe aofis men ye hidayaten chhod din ki mujhe kisi bhi tarah ka koee bhi sandesh n bheja jaye.

ham los ejenls pahunche. sain fransisko men jis vakt ham pahunche, barasat ho rahi thi. alabatta, koee bhi bat hamari himmat par pani nahin fer sakee. hamare pas thoda sa samay tha ki ham shoping kar saken aur nav par laut saken. godamon ke pas se gujarate hue mainne malavahak par likha huaa dekha - china

'chalo, ham vahin chalate hain.'

'kahan?' polet ne poochha.

'chin!'

'pagal ho gaye hain kya?"

'hamen abhi nahin jana hai. nahin to kabhi nahin ja payenge.'

'lekin mere pas kapade nahin hain.'

'tumhen jo bhi chahiye honolulu men kharid sakati ho.' mainne sujhaya.

sari navon ka namakaran karake unhen paineshiya nam de dena chahiye kyonki samudri yatra se jyada svasthyavardhak aur kuchh nahin hota. aapakee sari chintaen sthagit ho jati hain, nav aapako god le leti hai, aur aapakee dekhabhal karati hai, aur aakhirakar jab nav pattan par pahunchati hai to aapako sankoch ke sath hadabadati duniya ko lauta deti hai.

lekin jis vakt ham honolulu men pahunche to mere aatank ka thikana n raha jab mainne madarn taims ke bade bade hording dekhe aur pattan par pres vale mera svagat karane ke lie taiyar khade the. bachane ka koee upay nahin tha.

alabatta, tokiyo men mujhe itana dar nahin laga kyonki kaiptan ne meharabani karake mujhe doosare yatree ke roop men panjikrit kar rakha tha. japani pradhikariyon ne jab mera pasaport dekha to ise mamale ko til ka tad bana diya,'aapane hamen bataya kyon nahin ki aap aa rahe hain?' kaha unhonne. choonki vahan par kuchh hi din pahale sainy vidroh ho chuka tha jisamen saikadon log mare gaye the, unaka ye poochhana thik hi tha, mainne socha. japan men hamare thaharane ke dauran sarakar kee taraf se tainat ek adhikari ne ek pal ke lie bhi hamen akela nahin chhoda. sain fransisko se chalane se le kar hang kang pahunchane tak hamane kisi bhi yatree se bat nahin kee thi lekin hang kang pahunchate hi ye maun uvapas dhara rah gaya.

'charli,' ek lambe se, chuppe se dikhane vale vyapari ne mujhase kaha.'main kanektikat se nata rakhane vale ek amerikee padari se zaroor miloon. ve pichhale panch baras se kodhiyon kee basti men tike hue hain. fadar ke lie ye akelapan kat khane vala hoga isalie har ravivar ve hang kang apani amerikee navon ko dekhane aate hain.'

padari lambe, khoobasoorat, lagabhag saintis baras ke shakhs the. unake gulabi gal the aur bhedane vali muskurahat thi. mainne ek drink mangavaya fir mere dost ne ek drink mangavaya, isake bad fadar ne ek drink ke aardar diya. pahale to ye chhota sa hi samooh tha lekin jaise jaise sham dhalati gayi, jamavade men pachchis aadami ho gaye. har koee doosare ke lie drink mangava raha tha. fir ye sankhya badh kar paintis ho gayi aur abhi bhi drink aa rahe the. kaee logon ko behoshi ke aalam men nav par le jaya gaya. lekin fadar jinhonne ek drink bhi mis nahin kiya tha, abhi bhi hosh men the aur muskura rahe the aur sabase bat kar rahe the. aakhirakar main unhen vidaee dene ke lie utha. aur jab unhonne mujhe aagrahapoorvak thama to mainne unase hath milaya. mainne unaka hath khuradara mahasoos kiya. mainne unaka hath ulat kar dekha aur usakee janch kee. hatheli kati fati thi aur bichon bich ek safed dag tha. 'mera khyal hai, ye kodh nahin hai,' mainne mazak men kaha. ve hanse aur hath milaya. ek baras bad hamane suna tha ki kodh kee vajah se unakee mrityu ho gayi thi.

ham panch mahine tak holivud se pare rahe. is trip ke dauran polet aur mainne shadi kar li thi. isake bad ham stets laute. hamane vapasi ke lie singapur men ek japani nav li.

yatra ka pahala hi din tha ki mujhe ek parchi mili jisamen likha tha ki parchi ke lekhak aur mere kaee sanjhe dost hain aur ki kaee barason se ham kaee bar, bas, milate milate rah gaye hain aur ab sauth chaina samudr ke bichon bich mulakat ka ek sunahara mauka hai. hastakshar: 'jyaaan kokateyu' . isake bad fir likha tha: shayad vah mere kebin men dinar se pahale khana khane se pahale ek aadh paig pine ke lie aaye.

turant hi mujhe laga ki koee bhes badal kar milana chahata hai. ye shahari baboo is sauth chaina samudr ke bichon bich kya kar raha hoga. alabatta, ye bat sach nikali. kyonki koketayu fransisi akhabar figaro ke diye ek kam ko karane ke lie nikala tha.

kokateyu angreji ka ek bhi shabd nahin bol pate the aur n hi main french hi bol pata tha. han, unake sachiv ko thodi bahut angreji bolani aati thi lekin bahut achchhi tarah se nahin. is tarah se unake sachiv ne hamare lie dubhashie kee tarah kam kiya. us rat ham al subah tak baithe rahe aur zindagi aur kala kee apani apani thyoriyon kee bat karate rahe. hamara dubhashiya dhire dhire aur hichakate hue bat karata tha jabaki kokateyu apani chhati par apane khoobasoorat hath failae, mashin gan kee si teji ke sath bolate. unakee apil karati aankhen ek bar mujh par rahatin aur fir dubhashiye par. dubhashiya sanvedanashoony tarike se bol raha tha. 'mistar kokateyu - ve kahate hain - aap kavi hain - sooryoday ke kavi - aur ki ve kavi hain - rat ke.'

tatkal hi kokateyu dubhashiye se meri taraf mudate aur tej, chidiya kee tarah sir hilate aur apani bat jari rakhate. isake bad main bat ka sira aage badhata aur gaharaee se darshan aur kala par apana gyan bagharane lagata. jab ham donon ek doosare se sahamat hote to is dooje ko gale lagate aur hamara dubhashiya thandi thandi aankhon se dekhata rah jata. is tarah se, isi mahan tarike se ham rat bhar baten karate rahe. ham subah char baje tak batiyate rahe aur ye vayada kiya ki ek baje lanch par fir milenge. lekin hamara utsah apane param bindu tak pahunch chuka tha. ham donon hi klaimeks tak pahunch chuke the lekin donon ne hi isaka aabhas nahin hone diya. dopahar ke vakt ham donon ke hi mafi mangate hue patr ek doosare ke pas pahunche. un donon khaton kee vishay sastu ek jaisi hi thi, donon hi kshama yachanaon se bhare hue the ki ham ab aur mil nahin pa rahe hai. ham donon ne ek doosare ko zaroorat se jyada hi dekh parakh liya tha.

dinar ke vakt jis vakt ham daining hol men pahunche to kokateyu door kone vali mez par baithe hue the aur unakee pith hamari taraf thi. lekin unaka sachiv hamari taraf dekhane se apane aapako rok nahin paya aur usane hath ke kamazor se ishare se kokateyu ko hamari upasthiti ke bare men bataya. ve pahale to hichakichaye, fir mude aur hairani dikhayi aur meri taraf ullas ke sath vah patr hilaya jo mainne unhen bheja tha. mainne bhi khushi khushi unaka patr hilaya aur ham donon hi hanse. isake bad ham donon hi ek doosare se nazare hatate hue ganbhirata odhe apane apane menoo men kho gaye. kokateyu ne apana dinar pahale khatm kiya aur jis vakt stivard hamara khana paros hi raha tha, ve hadabadi se hamari mej ke pas se dabe panv guzar kar chale gaye. alabatta, bahar nikalane se pahale ve hamari taraf mude aur bahar kee taraf ishara kiya, "ham aapako vahan milenge". mainne sahamati men zor se sir hilaya. lekin bad men ye dekhakar mujhe rahat mili ki ve vahan par nahin the.

agali subah main dek par akele hi chahalakadami kar raha tha, achanak hi, ye dekh kar mere aatank kee sima n rahi ki door ke kone se kokateyu ka chehara ubhara aur ve meri taraf chale aa rahe the. he mere bhagavan!! mainne jaldi se aasapas chhupane kee jagah dekhi. tab unhonne mujhe dekha aur tab mujhe bahut rahat mili jab ve mukhy sailoon daravaje se bahar nikal gaye. isake sath hi hamari subah kee chahalakadami khatm ho gayi. din bhar ham ek doosare se bachate hue chor sipahi ka khel khelate rahe. alabatta, jis vakt ham hangakang pahunche, ham itane ubar chuke the ki bich bich men kuchh palon ke lie mil lete, lekin tokiyo aane men abhi bhi char din bakee the.

yatra ke dauran kokateyu ne ek ajib si kahani sunayi: unhonne chin ke kisi bhitari ilake men buddh ke sakar darshan kiye the. lagabhag pachas baras ka yah vyakti apani poori zindagi tel ke ek jar men flot karata huaa ji raha tha. sirf usakee gardan se oopar ka hissa hi nazar aata tha. barason tak tel men doobe rahane ke karan usaka sharir itana naram ho gaya tha ki aap usamen se apani ungali aar par le ja sakate the. kokateyu ne kabhi bhi ye spasht nahin kiya ki chin ke kis bhag men unhonne us aadami ko dekha tha, aur aakhirakar unhonne is bat ko svikar kiya ki unhonne us aadami ko khud nahin dekha tha balki usake bare men suna hi tha.

bich bich men jahaj kaee jagah rukata aur ham ek doosare se mushkil se hi mile. han, kabhi milate bhi to batachit kaise hain aur chalate hain se aage n badhati. lekin jab ye khabar faili ki ham donon kee president koolij nam ke jahaj men ek sath yatra karate hue amerika vapis ja rahe hain to ham donon ne hi har man li aur isake bad utsah dikhane ka aur koee prayas nahin kiya.

tokiyo men kokateyu ne ek palatoo tidda kharida aur use ek chhote se pinjare men rakha. ve aksar use utsahapoorvak mere kebin men le aate, "ye bahut buddhiman hai," ve batate, "main jab bhi isase bat karata hoon, ye gata hai." unhonne tidde men itani dichaspi paida kar di ki ab ham usi ke bare men baten karate. 'aaj piloo kaisa hai?' main poochhata,'bahut achchha nahin hai,' ve udasi se kahate,'mainne use dait par rakha hai.'

jab ham sain frasisko pahunche to mainne zor diya ki ve hamare sath hi kar men los enjels chalen. hamari limozin hamara intazar kar rahi thi. piloo sath men aaya. yatra ke dauran piloo ne gana shuroo kar diya.

'dekha!' kokateyu bole,'ise amerika achchha laga hai.' achanak hi kokateyu ne kar kee khidakee kholi, fir nanhen se pinjare ka daravaja khola aur piloo ko uda diya.

mujhe dhakka laga. poochha mainne,'aapane aisa kyon kiya?'

'inhonne use aazad kar diya hai,' dubhashiye ne bataya.

'lekina' mainne kaha,'vo is videsh men ajanabi hai aur yahan kee bhasha bhi nahin janata.'

kokateyu ne kandhe uchakaye,'smart hai vo, jaldi hi sikh lega.'

jab ham bevarali hils pahunche to ve bahut utsahajanak khabar aayi, madarn taims apar safal rahi thi.

lekin ek bar fir hatash karane vala saval mere samane munh baye khada tha: kya main ek aur mook film banaoo! main janata tha ki agar main mook film banaoonga to bahut bada jokhim loonga. poore ke poore holivud ne mook filmon ko tilanjali de di thi aur sirf main hi bach raha tha. ab tak to bhagy mera sath deta raha tha lekin is ahasas ke sath kam karana ki mook abhinay kee kala dhire dhire purani padati ja rahi thi, hatash karata tha ye khyal. isake alava, ek ghante aur chalis minat tak mook abhinay chalate rahana, mazak ko ekshan men chalana aur film kee ril men har bis fut par dikhayi dene vale latife paida karana aur vo bhi film kee sat ya aath hazar fut kee lambaee tak, ye sab kar pana ab aasan kam nahin raha tha. ek aur khyal ye bhi tha ki agar main savak film bana loon to bhale hi main kitani bhi achchhi film kyon n banaoon, main mook abhinay kee apana kalatmak oonchaee se aage nahin ja paoonga. mainne traimp ke lie sanbhavit aavazon ke bare men socha tha - chahe vah ek ek akshar ke shabd bole ya sirf honth hila kar fusafusa bhar de, lekin koee fayada nahin tha. agar main bat karata hoon to fir kisi bhi doosare komediyan kee tarah ho jaoonga. ye udas karane vali samasyaen thin jinase main joojh raha tha.

polet aur mere vivah ko ab ek baras hone ko aaya tha lekin ham donon ke bich khaiyan badhati hi ja rahi thin. is ka aanshik karan ye bhi tha ki main apane kam kee chinta men pada rahata tha aur kam karane kee samasyaon men ulajha rahata tha. alabatta, madarn taims kee safalata ne polait ke lie naye dvar khol diye the aur ab usane pairamaunt valon ke lie kaee filmen sain kee thin. lekin main n to kam kar pa raha tha aur n abhinay hi. udasi ke isi aalam men mainne apane dost tim duraint ke sath paibal bich par jane ka faisala kiya. shayad main vahan par behatar tarike se kam kar sakoon.

paibal bich sain fransisko se dakshin kee taraf lagabhag sau mil door tha. ye jangali, janaleva aur thoda manahoos tha. main ise 'bhatakati aatmaon ka svarga' kahata tha. ise satrah mil kee draiv ke nam se bhi jana jata tha: hiran vahan par jangal men aaram se vicharate rahate aur vahan par kaee bade bade ghar the jinamen koee nahin rahata tha aur ye bikri ke lie the. jangalon men kaee ped gire hue the jo sad rahe the aur unamen lakadi men ho jane vale keede, zaharili vriksh lataen, kaner kee jhadiyan aur khataratak andhiyare kone the. ye sab pretatmaon ke rahane ke lie badhiya seting rahati. chattanon par bane hue samudr kee taraf khulane vale kaee mahalanuma ghar the jimen karodapati log rahate the. is hisse ko gold kost ke nam se jana jata tha.

main tim duraint se tab mila tha jab unhen koee hamari ek ravivari tenis parti men lekar aaya tha. tim bahut achchha tenis khelate the aur ham ek sath khoob khela karate. unaka hal hi men apani patni ee ef hattan kee beti se talak ho gaya tha aur usi ke sadame se ubarane ke lie hal hi men kailifoniya aaye the. tim sahanubhooti rakhane vale shakhs the. ham donon bahut achchhe dost ban gaye.

hamane samudr se aadha mil pare pichhe kee taraf bana huaa ek makan kiraye par liya. fir gila aur kharab halat men tha aur jab ham usamen aag jalate to poora kamara dhoon se bhar jata. tim pebal bich par kaee samajik hastiyon ko janate the. jab ve unase milane ke lie chale jate to main kam karane kee koshish karata. main kaee kaee din tak pustakalay men akele baitha rahata, bagiche men chahal kadami karata, koee vichar pakadane kee koshish karata. lekin kuchh soojhata hi nahin tha. aakhirakar mainne chinta karana chhod diya. tim ko sath liya aur kuchhek padosiyon se milane chala. main aksar socha karata ki ve chhoti chhoti kahaniyon ke lie bahut achchha masala hai - ekadam gaye de' mopasan kee kahaniyon kee tarah. ek bahut bada ghar tha, halanki aaramadayak tha, fir bhi thoda daravana aur udas tha. mejaban bhale aadami the lekin bahut zor se aur lagatar bolate rahate jabaki unakee patni ek shabd bhi bole bina baithi rahati. choonki unakee bachchi panch baras pahale guzar gayi thi, vah shayad hi kabhi hansati ya bat karati. vah sirf do hi shabd bolati - namaskar aur gudanait? samudr kee taraf hi ek oonchi khadi chattan par ek aur ghar bana huaa tha. usamen ek upanyasakar rahate the. unakee patni kee mrityu ho chukee thi. aisa lagata hai ki ve apani bagiche men khadi kaimare se tasviren le rahi hogin. ekadh kadam pichhe kee taraf rakh hoga aur niche khaee men gir gayi hogin. jab unake pati unhen khojane ke lie gaye to unhen sirf kaimare vali tipaee hi mili. patni ko fir kabhi nahin dekha gaya.

vilsan mizanar kee bahan ko padosi achchhe nahin lagate the. padosiyon ka tenis kort unake ghar ke samane padata tha aur jab bhi unake padosi tenis khelate, vah dher sari aag jala deti aur dhoon se tenis kort bhar jata.

fagan dampatti bahut amir the. ve ravivar ke din dil khol kar mehamanabaji karate. naji kaunsal, jisase main vahin par mila, lal bal vala, achchhe vyavahar vala navayuvak tha. usane mere sath ghulane milane kee bahut koshish kee, lekin mainne hi use kabhi ghas nahin dali. kabhi kabhar ham vik end jon stenabaik dampatti ke sath guzar lete. montere ke pas unaka chhota sa ghar tha. ve abhi prasiddhi kee payadan par hi the aur unhonne toratila flait tatha kahaniyon kee ek shrinkhala hal hi men likhi thi.

jon savere ke vakt kam karate, aur ausatan vo hazar shabd pratidin likhate the. main unake sath suthare pannon ko dekh kar hairan hota. unamen shayad hi koee galati hoti. main unase eershya karata.

mujhe ye janana achchha lagata hai ki lekhak kis tarah se kam karate hain aur din bhar men ve kitana kam kar lete hain. thomas man din men ausatan char sau shabd likha karate the. layan fyooshavengar do hazar shabdon kee dikteshan diya karate the jinase chh: sau likhe hue shabdon ka pratidin ka ausat aata tha. samaraset mom char sau shabd pratidin likha karate the taki likhane ka abhyas bana rahe. ech ji vels ka ek hazar shabd prati din likhane ka ausat aata tha. hanen svafar, angreji patrakar, pratidin char hajar se panch hazar shabd tak likh dalate the. amerikee samikshak elaikjaindar voolakot ne pandrah minat men sat sau shabd likh mare the aur usake bad pokar khelane valon men shamil ho gaye. jis vakt unhonne aisa karanama kiya, main vahin par tha. harst sham ke vakt do hazar shabdon ka sampadakeey likha karate the. jorjes simenan ne ek hi mahine men ek laghu upanyas likha tha aur ye upanyas utkrisht sahityik star ka tha. jorjes ne mujhe bataya tha ki ve subah panch baje uth jate hain, apani kofi khud banate hain, aur fir apani desk par aa baithate hain, tenis bol ke aakar kee ek sone kee bol ghumate rahate hain aur sochate hain. ve pain se likhate hain. jab mainne unase poochha ki aap itane chhote chhote akshar kyon likhate hain to unhonne bataya,'isase kalaee par zor kam padata hai.' jahan tak mera khud ka saval hai, main lagabhag ek hazar shabd pratidin kee dikteshan deta hoon. inase meri filmen ke lie taiyar sanvadon ka lagabhag tin sau shabdon ka ausat aata hai.

stenabaik dampatti ke pas koee naukar nahin tha. unakee patni hi ghar ka sara kamakaz karatin. ve bahut shanadar tarike se ghar bar sanbhalatin. main unaka bahut bada prashansak tha.

ham kaee bar baten karate baith jate. ek bar roos kee bat chalane par stenabaik ne kaha ki samyavadiyon ne ek kam to ye kiya hai ki veshyakriti ko khatm kar diya hai. 'ye niji udyogon men se antim tha,' mainne kaha,'bahut kharab huaa. yahi vah akela vyavasay hai jo aapako apane paise kee poori keemat deta hai, aur ye sabase jyada eemanadari ka dhandha hai. ise yooniyan men kyon n le liya jaye?'

ek aakarshak vivahit mahila ne, jisaka pati ghoshit roop se bevafa tha, ne apane bade se ghar men mere sath akeli mulakat ka intazam kiya. main vahan par apani shararatapoorn mansha ke sath gaya. lekin jab aurat ne rote hue mujhase ye rahasy banta ki usaka apane pati ke sath pichhale aath baras se koee sharirik sanbandh nahin raha hai aur vah usase abhi bhi pyar karati hai, to usake aansuon ne mere utsah par pani fer diya aur mainne paya ki main use aadhyatmik salah de raha hoon - sara ka sara mamala hi dimag par chadh jane vala ho gaya. bad men pata chala ki vah samalingi, lesbiyan ho gayi hai.

kavi robinasan jefars, pebal bich ke pas hi rahate the. pahali bar tim aur main unase ek dost ke ghar par mile. ve chup aur apane aap men khoye hue the. aur jaisi ki meri aadat hai, mainne vakt guzari ke lie unase din bhar kee achchhi aur buri baton ke bare men kuredana shuroo kar diya. lekin jefars ek shabd ni nahin bole. mujhe apane aap par thoda gussa bhi aaya ki main hi sara vakt baten karata raha tha. mujhe laga ki unhonne mujhe pasand nahin kiya. lekin main galati par tha, ek hi hafte bad unhonne tim aur mujhe chay par bulaya.

robinasan do benaman aur unakee patni pragaitihasik kal kee patthar kee ek chhoti si haveli men rahate the. isaka nam tha tor. ise unhonne khud prashant mahasagar ke taton par chattan ke slaib par banaya tha. isamen thoda sa chhichhorapan nazar aata tha aisa mujhe laga. sabase bada kamara barah fut se jyada bada nahin tha. ghar se kuchh hi door pragaitihasik kal kee lagane vali pattharon kee ek golakar minar thi. solah oonchi aur char fut ke ghere vali. tang sidhiyan aapako oopar miyani tak le jati thin. vahan par khidakee ke lie jagah bani huee thi. ye unaka adhyayan kaksh tha.. yahin par unhonne ron stalin likha tha. tim ka vichar tha ki is tarah kee bhayavah ruchi unake lie manovaigyanik chah thi. lekin main dekhata ki robinasan sooryast ke vakt apane kutte ke sath tahal rahe hain. ve sham ka aanand le rahe hote. unake chehare par asim shanti hoti aur lagata, ve kahin door khyalon men khoye hue hain. mujhe yakeen hai ki robinasan jefars jaisa vyakti mrityu kee kamana to nahin hi kar sakata.