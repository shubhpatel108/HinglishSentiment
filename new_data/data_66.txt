source: http://desitoons.blogspot.in/2008/09/posts-of-blog-rachanakar_02.html

us vakt stoodiyo men kaee vibhootiyan padharin. melaba, liopold godovaskee aur pederevaskee, nijinskee aur pavalova.

pederevaskee bahut hi mohak vyaktitv ke malik the lekin unamen thoda sa burjuaapan tha. ve garima par kuchh jyada hi zor dete the. apane lambe balon, niche kee taraf jhukati chali aayi moonchhon aur nichale honth ke niche dadhi ke balon ke nanhen se guchchhe kee vazah se ve khase aakarshak lagate the lekin mujhe aisa lagata mano unakee is chhavi se unake rahasyamay ghamand kee koee jhalak samane aati thi. jab ve piaano bazane baithate to ghar bhar kee battiyon kee raushani dhimi kar dete, mahaul gamagin aur rahasyamay ho jata. aur jab ve apane piaano stool par baithane ko hote to mujhe hamesha aisa lagata mano unake niche se kisi ko stool khinch lena chahie.

yuddh ke dauran unase meri mulakat nyoo yark men ritj hotal men huee thi. main unase bahut utsah se mila; poochha tha ki kya ve vahan koee karyakram dene ke silasile men aaye hue hain. aadambari gambhirata ke sath unhonne javab diya,"jab main desh kee seva men hota hoon to karyakram nahin diya karata."

pederevaskee polaind ke pradhanamantree bane, lekin us vakt mere khyalat klemensiyoo kee tarah hi the, jinhonne durbhagyapoorn varasa sandhi par ek sammelan ke dauran unase kaha tha, "kyoon kar ho gaya ki aapake jaisa kalakar itana niche gir gaya ki use rajanitigy ban jana pada?"

doosari taraf mahan piaano vadak liaapold godovaskee saral-nichchhal aur mazakiya kism ke aadami the. ve chhote kad ka, muskurate hue gol chehare vale shakhs the. los ejenls men karyakram dene ke bad unhonne vahin par ek makan kiraye par le liya tha, aur main aksar unase milane chala jata. ravivar ke din yah mera saubhagy hota ki main unhen riyaz karate sun sakata tha aur unake behad chhote hathon men chhupe asadharan jadoo aur takanik ke darshan kar pata tha.

nijinskee bhi stoodiyo men aaya karate. unake sath unake roosi baile ke sadasy the. ve gambhir kism ke shakhs the; aakarshak, sundar chehara, unake galon kee haddiyan oopar kee taraf uthi huee thin aur aankhen men udasi tari rahati. unakee dhab se lagata, sadharan vasâ€tron men koee bhikshu chala aa raha hai. ham d kyor kee shooting kar rahe the. ve kaimare ke pichhe baith gaye aur mujhe kam karate hue dekhane lage. main jo drishy shoot kar raha tha, vah mere hisab se mazakiya tha lekin banda muskura ke n diya. halanki aasapas jut aaye log hans rahe the lekin nijinskee udas, aur udas hote chale gaye. jab ve jane lage to mere pas aaye, hath milaya aur apani khokhali aavaz men bole ki main bata nahin sakata, aapaka kam dekh kar mujhe kitana aanand mila hai. unhonne poochha ki kya main yahan fir aa sakata hoon?

"beshak," kaha mainne. ve do aur din mitti ke madho bane mujhe kam karate hue dekhate rahe. aakhiri din mainne kaimaramain se kaha ki vah kaimare men rol n dale. main janata tha ki nijinskee kee manahoos maujoodagi mazakiya dikhane kee meri sari koshishon par pani fer degi. isake bavajood, ve har din kee samapti par mujhe badhaee dete, `aapakee komedi, aap sachamuch nartak hain.' kaha unhonne.

mainne ab tak roosi baile nahin dekha tha, ya yoon kahoon ki ab tak koee baile hi nahin dekha tha. lekin jab saptah khatm huaa to mujhe maitini sho dekhane ke lie aamantrit kiya gaya.

thiyetar men mera svagat diyaghilev ne kiya. ve behad oorjavan aur utsah se bhare hue shakhs the. unhonne is bat ke lie kshama mangi ki us vakt unaka koee aisa karyakram nahin chal raha hai jo unakee nigah men main bahut jyada pasand kar sakoon. unhonne afasos vyakt kiya ki is samay la' apres-midi-da' dan fauna' nahin chal raha hai. unake khyal se main ye vala karyakram jyada pasand karata. tab ve turant apane mainejar kee taraf mude, "nijinskee sahab ko batao ki ham charlotaÂ§ ke lie intaraval ke bad faune ka pradarshan karenge."

pahala baile shaharazade tha. meri pratikriya kamobesh nakaratmak thi. isamen bahut jyada ekting thi aur nrity namamatr ko bhi nahin tha. mere khyal se rimskee - korsakov ka sangit doharav liye hue tha. lekin isake bad pas de `dev prastut kiya gaya. isamen svayan nijinskee the. jis pal ve manch par avatarit hue jaise mujhe bijali ka karant lag gaya ho. mainne duniya men bahut kam jiniyas dekhe hain aur nijinskee unamen se ek the. unamen sammohit kar lene kee eeshvariy shakti thi. apane hav bhavon se ve hamare samane doosari hi duniya pesh kar rahe the. unakee har bhangima men jaise kavita kee lay thi. unakee ek ek mudra hamen vichitr kalpana lok men le jati thi.

unhonne diyaghilev se kah rakha tha ki intaraval men ve mujhe unake dresing room men liva layen. mere pas unakee tarif ke lie shabd nahin the.

unake dresing room men main chupachap baitha raha aur unhen faune ke lie mek-ap karate hue ajib-ajib chehare banate hue dekhata raha. ve apane galon par hare rang ke ghere bana rahe the. ve bich-bich men batachit ka sira jodane kee nakam koshish kar rahe the. ve meri filmon ke bare men idhar-udhar ke saval poochhate rahe. main sirf ek-ek shabd ke vakyon men javab de pa raha tha. jab intaraval kee samapti par ghanti baji to mainne salah di ki ab mujhe apani sit par laut jana chahie.

"n, n, abhi nahin," kaha unhonne.

tabhi daravaje par khat-khat huee. "mistar nijinskee, intaraval men bajane vale dhun poori ho chukee hai."

mere chehare par pareshani jhalakane lagi.

"thik hai, thik hai," javab diya unhonne, "abhi bahut samay hai."

mujhe jhataka laga aur main is bat ko kattaee samajh nahin paya ki ve aisa baratav kyon kar rahe hain, "kya aapako nahin lagata ki mujhe jana chahie?"

"nahin, nahin, unhen ek aur dhun bajane do."

antat: diyaghilev hadabadate hue dresing room men aaye aur chamakane lage," jaldi karo, jaldi karo, darshak halla kar rahe hain."

"intazar karane do unhen, isamen jyada hi maza hai," kaha nijinskee ne aur mujhase besir-pair ke aur saval poochhane shuroo kar diye. pareshani ke mare mera bura hal. main minaminaya, "mere khyal se mujhe apani sit par laut jana chahie."

aaj tak koee bhi kalakar la' apres-midi-da' un faune men nijinskee kee barabari nahin kar saka hai. jis rahasyamay srishti ka srijan ve karate the, apani rahasyamayi, aatmiy-si udasi ke zariye ve jis nissim vistar liye pyar kee anadekhi udas chhayaon kee sair karane darshak ko apane sath le jate the, us sabaka koee sani nahin tha. ve bina kisi sayas prayas ke kuchh hi bhav bhangimaon se sab kuchh kah dalate the.

chh: mahine bad nijinskee pagal ho gaye the. is bat ke sanket to us din dopahar ke vakt dresing room men hi nazar aane lage the jab unhonne apane darshakon ko intazar karane ke lie chhod diya tha. main is bat ka gavah tha ki kis tarah se ek sanvedanashil mastishk yuddh kee vibhishika jhel rahe kroor vishv se vicharate hue ek doosari hi duniya men, apane sapanon kee duniya men chala gaya tha.

kisi bhi sadhana ya kala men utkrishtata ke shikhar par viral hi log pahunchate hain, aur pavalova un durlabh kalakaron men se ek thin jisane ise sach kar dikhaya tha. mujh par har bar usaka jaduee asar hota tha. halanki unakee kala utkrisht thi, fir bhi unamen ek stariy pilapan, udasi ka tatv rahata. gulab kee safed pankhudi kee tarah behad nazuk. jab ve nrity karati thin to unakee har lay-tal gurutvakarshan ka kendr ban jati. jis pal ve manch par avatarit hotin, ve jitani bhi khush ya aakarshak kyon n ho, mera man rone ka karata. ve sampoornnata kee trasadi ko sakar kar deti thin. aisa adbhut hota unaka nrity.

ve apane mitron ke lie pav thi. main unase us vakt mila tha jab ve yunivarsal stoodiyo men holivud men ek film bana rahi thin. ham achchhe dost ban gaye the. ise trasadi hi to kaha jayega ki purani sinema kee gati unakee nrity kee bhangimaon kee gitatmakata ko grahan karane men asafal rahi thi aur is vazah se unakee yah mahan kala duniya se hamesha ke lie vilupt ho gayi.

ek bar kee bat hai, roosi kaunsoolet ne unake samman men ek bhoj diya jisamen main bhi maujood tha. yah ek antarrashtriy star ka aayojan tha aur nishchay hi garima liye hue tha. dinar ke dauran kaee jam chhalakaye gaye aur bhashan vashan chale. kuchh fransisi men aur kuchh roosi men. mere khyal se sirf main hi akela angrez tha jise bulaya gaya tha. alabatta, isase pahale ki kuchh kahane ke lie meri bari aati, ek profesar ne pavalova kee kala par roosi bhasha men ek shanadar kasida padha. aise bhi pal aaye jab profesar kee aankhon men aansoo aa gaye. vah ro pada aur tab vah pavalova ke pas gaya aur unhen betahasha choomane laga. mujhe pata chal chuka tha ki us profesar ke bad kuchh karane kee meri koee bhi koshish bekar jayegi. isalie main utha aur bola ki choonki meri angreji madam pavalova kee kala kee mahanata ka bayan karane ke lie poori tarah se nakafi hogi, isalie main chini bhasha men boloonga. main chini bhasha men anap shanap bakata raha aur mainne bhi usi tarah ka saman bandh diya jis tarah ka profesar ne bandha tha. mainne apani bat ka samapan profesar se bhi jyada shiddat se pavalova ko choomane se kiya. mainne ek naipakin liya aur jab tak main unhen lagatar choomata raha, naipkin ko ham donon se sir ke aage thame raha. parti ka hans-hans ke bura hal ho gaya aur is tarah se mahaul kee ganbhirata tooti.

sarah barnahardt aorapiyam rangarang thiyetar men abhinay kiya karati thin. isamen koee shak nahin ki ve bahut boodhi thin aur unaka kairiyar dhalan par tha, fir bhi unake abhinay ka sachcha moolyankan karane ke lie mere pas shabd nahin hain. lekin jab dyoos los ejenls aayi to unakee dhalati umr aur nazadik aata unaka ant bhi unakee pratibha kee chamak ko fika nahin kar paye the. unake pichhe behatarin italavi kalakar mandali thi. jab ve manch par aayin - usase pahale ek sudarshan yuva abhineta aakar apani abhinay kshamata ke jalave dikha chuka tha. aur abhi bhi manch ke bichon bich jama huaa tha. main is bat par hairan hota raha ki kis tarah se dyoos us yuva abhineta ke shanadar abhinay ke bhi aage ja payin?

tabhi ekadam banyi taraf se dyoos ek meharab ke niche se hoti huee sahajata se manch par aayin. ve safed krisainthemam foolon kee tokari ke pichhe pal bhar ke lie thithakeen. ye fool bade se piaano par rakhe hue the. unhonne chupachap foolon ko taratib dena shuroo kar diya. poore thiyetar men fusafusahat kee aavazen aane lagin aur mera dhyan turant yuva kalakar se hat kar dyoos kee taraf chala gaya. n to ve yuva kalakar kee taraf dekh rahi thin aur n hi kisi any charitr kee taraf hi. ve chupachap foolon ko sajati rahin. bich bich men ve un foolon ko bhi laga rahi thin jo ve apane sath layi thin. jab unhonne yah kam khatm kar liya to ve tirachhe chalate hue manch se niche aayin aur fayar ples ke pas aa kar ek aaram kursi men baith gayin. unakee nigahen aag kee taraf thin. ek bar aur sirf ek bar unhonne yuva kalakar kee taraf dekha. us nigah men kya kuchh nahin tha? sari kee sari buddhimata aur manaviy karuna. isake bad ve sunati rahin aur apane hath garam karati rahin. behad khoobasoorat aur sanvedanashil hath.

yuva kalakar ke uttejak sanbhashan ke bad dyoos aag kee taraf dekhate hue shant svar men bolin. unakee sanvad adayagi men samany kritrimata nahin thi. unakee aavaz trasad bhavaveg kee aanch se aa rahi thi. unaka ek shabd bhi mere palle nahin pad raha tha lekin mainne mahasoos kiya ki main sakshee ban raha tha ab tak kee dekhi mahanatam abhinetree ke abhinay ka.

kaunstans kauliyar sar harabart biraboham tri kee pramukh abhinetree thin aur ve tringal fils kampani ke lie sar harabart biraboham ke sath ledi maikbeth kee bhoomika kar rahi thin. jab main chhota bachcha tha to mainne unhen hiz maijesti thiyetar kee gailari se kaee bar dekha tha aur d itaranal siti men aur olivar tvist men nainsi kee unakee yadagar bhoomikaon ka divana tha. isalie jab levi'j kaife men meri mej par ek not aaya ki mis kauliyar mujhase milana chahati hain aur main unakee mej par chala aaoon. mujhe aisa karane men apar khushi huee. us mulakat ke bad ham jivan bhar ke lie behatarin dost ban gaye. ve bahut dayamayi mahila thin jisamen ushma hi ushma bhari huee thi. unamen apar jijivisha thi. unhen logon ko aapas men milavana achchha lagata tha. unakee ichchha thi ki meri mulakat sar harabart se aur dagalas feyarabainks nam ke ek naujavan se ho. koliyar ka khyal tha ki ham tinon men bahut kuchh ek saman hai.

mera khyal hai, sar harabart angreji thiyetar ke din the aur abhinetaon men sabase jyada vinamr the. ve samane vale ke dimag par to asar chhodate the, usakee sanvedanaon ko bhi chhoote the. olivar tvist men unaka fagin hansi majak se bharapoor aur daravana ek sath tha. jara si koshish karake ve aisa tanav paida kar dete jise sahan karana lagabhag asanbhav ho jata. unhen bas, itana karana hota ki tanav paida karane ke lie jam chhalakane vale fork se mazak men hi kalapoorn paintarebaj ko chhed bhar dete. charitr ko le kar tri kee avadharana hamesha utkrisht hotin. bhondoo svengali isaka namoona tha. ve is vahiyat se lagane vale charitr men samane vale ko vishvas kara dete aur use n keval hasy se bhar dete balki kavitamay bhi bana dete. aalochakon ka manana tha ki tri ko vyavaharon ko parakhane kee adbhut samajh thi. yah sach hai lekin ve unhen asaradar dhang se istemal karana bhi janate the. jooliyas sijar men unhonne jo vyakhyaen keen, ve bauddhikatapoorn thin. antim sanskar ke drishy men unaka mark entoni bhid ko paramparagat josh se sanbodhit karane ke bajaye unake siron ke oopar se sanak aur bhitari tiraskar se bhara laparavahi se bat karata hai.

jab main chaudah baras ka tha to mainne tri ko unakee kaee mahan nirmitiyon kee prastuti men dekha tha. isalie jab kauntans ne jab sar harabart, usakee beti aairis aur mere lie ek chhote se dinar ka aayojan kiya to is vichar se hi main utsahit ho gaya tha. hamen elekjandriya hotal men tri ke kamare men milana tha. main jan boojh kar der kar raha tha aur yah ummid kar raha tha ki vahan par tanav kam karane ke lie kauntens hongi hi, lekin jab sar harabart ne apane kamare men meri agavani kee to ve vahan akele the. unake sath unake film nirdeshak jon emarasan hi the.

"aaha, aao, aao chaiplin," sar harabart ne kaha,"mainne kaunsatans se aapake bare men bahut kuchh suna hai."

emarasan se parichay karane ke bad unhonne bataya ki ve maikbaith ke kuchh drishyon par bat kar rahe the. jald hi emarasan vida ho gaye aur main achanak sharm ke mare pasina-pasina ho gaya.

"kshama karana, mainne aapako intazar karaya," sar harabart mere samane vali aaramakursi men pasarate hue bole, "ham chudail vale drishy ke lie ifekts ke bare men charcha kar rahe the."

"oh - h: h:." main hakalaya.

"mera khyal hai ki gubbaron ke oopar kee taraf ek rassi bandh di jaye aur us drishy is tarah se prabhavashali banega. kya khyal hai aapaka?"

"oh h: h: h: beshak shanadar!"

sar harabart ek pal ke lie ruke aur meri taraf dekhane lage.

"aap to vakaee safalata ke shikhar par viraje hue hain, nahin kya?"

"aisa to kuchh nahin hai," jaise main mafi mangate hue mimiyaya.

"lekin poori duniya men aapakee dhak jami huee hai. ingalaind men aur frans men sainik aapake bare men git tak gate hain."

"aisa hai kya?" mainne apani agyanata ka pradarshan karate hue kaha.

unhonne dobara meri taraf dekha - shak aur poorvagrah unake poore chehare par pasare hue the. tabhi ve uthe, kamare se bahar jate hue bole, "kaunsatans ko deri ho rahi hai. main fon karake poochhata hoon ki majara kya hai. is bich aap meri beti aairis se to zaroor hi milen."

mainne rahat kee sans li. isakee vazah yah thi ki mere dimag men to ek bachche kee smritiyan thi jisase main skool aur filmon ke bare men apane khud ke star par bat kar pata. tabhi ek lamba sa sigaret holdar liye ek tanvangi navayauvana ne kamare men pravesh kiya,"aap kaise hain mistar chaiplin? mera khyal hai main poori duniya men aisi akeli ladakee hoon jisane aapako parade par nahin dekha hai."

mainne khisen niporin aur apana sir hilaya.

aairish skaindineviyaee lagati thi. usake foole-foole lal rangat liye bal the, ubhari huee nak aur halkee nili aankhen. us vakt usakee umr attharah baras kee thi. vah behad aakarshak thi aur usamen svabhavik roop se angadaee leta abhijaty varg vala darja tha. pandrah baras kee umr men usakee kavitaon kee kitab chhap chukee thi.

"kaunsatens aapake bare men bahut kuchh batati rahati hain." kaha usane.

mainne ek bar fir khinsen niporin aur sir hilaya.

aakhirakar, sar harabart laute aur unhonne bataya ki choonki kaunsatains ko kostyoom fitings ke chakkar men der ho gayi hai isalie ve nahin aa payengi aur ki hamen unake bina hi khana khana hoga.

he bhagavan!! in ajanabiyon ke bich main rat kaise gujaroonga?

jalate hue is khyal ka bojh apane dimag par liye main unake sath chupachap kamare se nikala. ham chupachap lift men ghuse aur chupachap hi daining room men gaye aur vahan ja kar mez par is tarah se baith gaye mano kisi kee maiyyat se abhi-abhi laute hon.

bechare sar harabart aur aairish ne is bat kee bharapoor koshish kee ki batachit men jan aa jaye. bechari ne koshish karani hi chhod di aur aaram se baithakar daining room ka muaaija karane lagi. kash, khana hi paros diya jata. khate samay shayad mujhe is bhayavah tanav se mukti mil jati!! bap-beti thodi der bat karate rahe. fir unhonne sauth aof frans kee aur rom kee aur saljabarg kee bat kee - kya main vahan kabhi gaya hoon? kya mainne maiks renahaeet prodakshan kee koee prastuti dekhi hai?

mainne jaise mafi mangate hue sir hilaya.

tri ne ab mujhe oopar se niche tak dekha, "pata hai, aapako khoob ghoomana chahie."

mainne unhen bataya ki mere pas ghoomane ke lie vakt hi nahin bachata hai. tab mainne batachit ka sira pakada," dekhiye, sar harabart, meri safalata itani achanak rahi hai ki main safalata ke sath-sath chal pane men bhi vakt kee kami mahasoos kar raha hoon. lekin jab main chaudah baras ka bachcha tha to mainne aapako svengali ke roop men, fagin ke roop men, entoni ke roop men aur falastaf ke roop men dekha tha. kuchh natak to mainne kaee kaee bar dekhe the aur tab se aap mere lie aadarsh pratima rahe hain. main aapako stej se pare dekhane kee kalpana bhi nahin kar sakata tha. aap kee dant katha kee tarah the. aur aaj rat los enjels men aapake sath baithakar bhojan karana mujhe khushiyon se bhar raha hai."

tri abhibhoot ho gaye "vakaee!!" ve bar bar kahate rahe, "vakaee!!"

us rat ke bad se ham bahut achchhe dost ban gaye. ve aksar mujhe bulava bhejate, aur tab ham tinon, aairis, sar harabart aur main ikatthe baith kar khana khate. kaee bar kaunsatens bhi aa jati to ham viktar hyoogo ke restaran men chale jate aur kofi kee chuskiyan lete hue bhavapoorn chaimbar myoojik sunate.

mujhe kansatains se dagalas faiyarabainks ke aakarshan aur yogyata ke bare men bahut kuchh pata chala tha, n keval vyaktitv ke bare men balki dinar ke bad hone vale medhavi bhashan karta ke roop men bhi. un dinon main medhavi yuvakon, khas taur par dinar ke bad bhashan dene valon ko pasand nahin karata tha, alabatta, dinar ka intazam unhin ke ghar par tha.

dagalas aur mainne us rat ko ek bahana mara. jane se pahale mainne kansatens se yah bahana banaya ki main bimar hoon, lekin unhonne meri ek n suni. isalie mainne tay kiya ki main siradard ka natak karoonga aur jaldi nikal jaoonga. feyarabainks ne kaha ki ve bhi bahut narvas hain aur ki jis vakt daravaje kee ghanti baji to ve jaldi se talaghar men sarak liye. vahan par ek biliyard kee mez rakhi thi. unhonne pool khelana shuroo kar diya. us rat aajivan chalane vali mitrata kee shuruaat thi.

ye bina vazah hi nahin tha ki dagalas ne janata kee kalpana aur pyar par adhikar jamaya. unakee filmon kee aatma, unaka aashavad aur unake amogh arth amerikee ruchi ke bahut nikat padate the aur nishchit hi ye poori duniya kee ruchi ke bhi nikat padate the. unamen asadharan chumbakeey shakti aur aakarshan the aur unamen asali ladakapan vala utsah tha jise unhonne janata tak pahunchaya. jaise jaise main unhen antarangata se janane laga, mainne paya ki ve had darje ke eemanadar the kyonki unhonne is bat ko svikar kiya ki ve snob rahane men aanand anubhav karate hain aur ki safal aadamiyon men unak prati aakarshan hai.

halanki dagalas bahut adhik lokapriy the, ve khule dil se doosaron kee medha kee tarif kiya karate the lekin apani khud kee medha ke bare men vinamr rahate. ve aksar kahate ki mairi aur mujhamen jiniyas hai jabaki khud unamen mamooli si hi buddhi hai. halanki ye sach nahin tha. dagalas srijanashil the aur apane kam bade paimane par kiya karate the.

unhonne robin hud ke lie das ekad ka set banavaya tha. ye bahut bade bade kangooron aur band hone vale pulon se lais ek mahal jaisa tha. ab tak koee itana bada mahal astitv men bhi nahin raha hoga. bahut garv ke sath dagalas ne mujhe band hone vala vishal pul dikhaya. "adbhut," mainne kaha,"meri kisi komedi ke lie kitani shanadar shuruaat rahegi. band hone vala pul niche aata hai aur main billi bahar nikalata hoon aur doodh bhitar leta hoon."

unake bilkul hi alag-alag tarah ke dost the. inamen kauboy se le kar rajaon tak ka shumar hota. ve un sabamen achchhe achchhe gun talash hi lete. unaka dost charli maik, jo ek kauboy tha, laparavah, badabola kism ka shakhs, vah dagalas ka bahut manoranjan kiya karata. jis samay ham dinar kar rahe hote, charli daravaje men ja khada hota aur kahata, "aapakke pas to ye badhiya jagah hai dag," tab vah daining room men charon taraf nigah ferata, "bas, ek hi dikkat hai ki ye fayar ples se itani door hai ki aap yahan baitth kar siddhe fayar ples men thook nahin sakate." tab vah apane panjon ke bal uchak kar khada ho jata aur hamen batata ki usakee bivi us par kroorata ke aadhar par tallak ke lie kes kar rahi hai. main kahata hoon ki jajj mahashay, is aurat kee kani ungali men jitani kroorata bhari huee hai, utani kroorata to mere poore baddan men bhi nahin hai. aur kissi bhi mohatarama ne aaj tak mujh par itani bandooken nahin tani hain jitani iss sali ne tani hain. isane mujhe jan bachane ke lie hamare us ol ped ke charon taraf itane chakkar katavaye hain ki vo ped hi chhalani ho gaya hai aur ab usake aar pas dekh sakate hain." mujhe aisa lagata hai ki charli dagalas ke ghar par aane se pahale apani is masakhari ke lie abhyas karake aate honge.

dalagas ka ghar ek shooting loj raha tha. ye ek pahadi ke bichon bich bana huaa do manzila bangala tha. ye pahadi un dinon bevarali hils kahalati thi aur jhadiyon se bhari banjar pahadi thi. kharepan aur sejabrash kee jhadiyon se ek badaboo, khatti mahak aati rahati jisase gala shushk rahata aur nasika men khujali machi rahati.

un dinon bevarali hils ujad riyal estet vikas kee manind lagati. galiyan khoob thin aur ve kheton men ja kar gum ho jatin. safed golon vale laimp post soonasan galiyon kee shobha badhate. jyadatar glob gayab hi hote kyonki unhen sadak ke kinare rahane vale mauj manane valon ka nishana bana diya jata.

dagalas bevarali hils par rahane vale pahale filmi kalakar the. ve aksar mujhe saptahant men vahan rahane ke lie bulava lete. rat ko main apane bedaroom men se bhediyon ke chikhanen kee aavajen sunata. ve jhund ke jhund kachare ke tin par halla bolate. unakee chikhen daravani hotin jaise koee chhoti chhoti ghantiyan tunatuna raha ho.

unake pas hamesha hi do ya tin thalue tike rahate. tom gerahati, jo unakee patakathaen likha karata tha, karl, ek bhootapoorv olampik ethalit, aur do ek kauboy. tom, dagalas aur mujhamen tin tilangon vali yari thi.

ravivaron kee subah dagalas tattuon ka ek dasta taiyar karate aur ham sab al subah andhere men hi jag jate aur sooryoday dekhane ke lie pahadi kee taraf nikal padate. kauboy ghodon ka dana pani karate aur kaimp fayar jalate, kofi, hotakek aur shookari ke pet ka nashta taiyar karate. jis samay ham sooryoday hota huaa dekhate, dagalas lambi lambi dingen hankate aur main nind kee kami ke latife sunata aur ye tark deta ki sooryoday dekhane ka asali maza to kisi mahila ke sath hi hai. isake bavajood subah savere kee ye yatraen bahut romantik hotin. dagalas hi aise akele vyakti the jo mujhe ghode par savar karava paye, meri in shikayaton ke bavajood ki duniya bhar men is pashu ke prati kuchh jyada hi sanvedanashilata dikhayi gayi hai jabaki ye janavar kamina hai aur chidachida hai aur isaka dimag bhondoo ka hai.

ye us vakt kee bat hai jab ve apani pahali patni se alag hue the. sham ke vakt ve apane doston ko khane par bulava lete. in doston men mairi pikaford bhi hotin jin par ve un dinon buri tarah se aasakt the. ve donon hi is bare men dare hue kharagoshon kee tarah vyavahar karate. main unhen salah diya karata ki ve shadi vadi ke chakkar men n paden aur ek sath rahate rahen aur apane apane dayare se bahar nikalen. lekin ve meri parampara ke khilaf vali salah ko nahin man paye. mainne unakee shadi ke khilaf itane zoradar shabdon men kaha tha ki jab aakhir men unhonne sachamuch shadi kee to sab doston ko bulavaya tha, bas, main hi nahin bulaya gaya tha.

un dinon dagalas aur main aksar ghise pite darshan bagharane men lage rahate aur main jivan kee nashvarata ke apane tark par tika rahata. dagalas ye manate the ki hamari zindagiyan tay hain aur ki hamari niyati mahattvapoorn hai. jis vakt dagalas is rahasyamay uttejana men ghire hote to mujh par isaka viparit asar hota. mujhe garmiyon kee ek garm rat kee bat yad hai. ham donon ek badi-si pani kee tankee ke oopar chadh gaye aur vahan par baith kar bevarali ke jangali failav men baten karate rahe. tare rahasyamay roop se chamakeele the aur chandrama uddipâ€t tha aur main kah raha tha ki jivan ka koee makasad nahin hai.

"dekho," dagalas josh se poori kayanat ko apane ishare kee jad men lete hue bole, "chandrama, aur vahan par taron ka jhuramut, tay hai ki is sare saundary ke pichhe koee n koee vazah to hogi hi. ye sab kisi n kisi niyati kee paripoornnata kee or ja rahi hongi. ye sab kisi n kisi behatari ke lie honge aur tum aur main isake hisse hi hain." tab achanak hi prerit ho kar ve meri taraf mude, "batao tumhen ye medha kis liye di gayi hai? moshan filmon ka ye aashcharyajanak madhyam jo poori duniya men lakhon karodon logon tak pahunchata hai!!"

"to ye luis bi mesar aur varnar bandhuon ko bhi kyon di gayi hai?" mainne kaha aur dagalas hans diye.

dagalas asadhy roop se romantik vyakti the. unake sath saptahant bitate samay kaee bar mujhe tin baje gahari nind se jaga diya jata aur main dhundh ke bich dekhata ki lon men havaeeyan aarkestra baj raha hai. mairi ko prem git sunaye ja rahe hain. ye bahut priy lagata lekin us vakt isakee bhavana men pravesh karana mushkil hota khas kar tab jab aap khud vyaktigat roop se usase jude hue n hon. lekin ladakapan kee ye harakaten unhen priy vyakti banatin.

dagalas sport bhi bahut pasand karate the. apani khuli kaidilaik kar kee pichhali sit par vulfahaund aur pulis kutte rakhate the. ve sachamuch is tarah kee chijen pasand karate the.

holivud tezi se lekhakon, abhinetaon aur buddhijiviyon kee makka madina banata ja raha tha. poori duniya se labdh pratishth lekhak vahan aate: sar gilbart parakar, viliyam je lok, raiks bich, josef harageshimar, somaraset mom, govaraniyar moris, ibanez, elinor glin, edith vharatan, kaithalin noris aur kaee any.

somaraset mom ne kabhi bhi holivud men kam nahin kiya lekin unakee kahaniyon kee bahut mang rahati. halanki ve sauth si aailaind men jane se pahale kaee hafte tak vahan rahe the. sauth si aailaind men hi unhonne apani yadagar kahaniyan likhin. ek bar dinar ke vakt unhonne dagalas aur mujhe saidi thompasan kahani sunayi thi. unaka kahana tha ki ye vastavik tathyon par aadharit hai. bad men is kahani ka ren ke nam se drama bhi bana tha. ren ko main hamesha ek aadarsh natak manata hoon. revarend devidasan aur unakee patni ko khoobasoorati se paribhashit kiya gaya hai. ve saidi thampasan se bhi adhik rochak ban pade hain. revarend devidasan kee bhoomika men tairi kitane shanadar lagate. unhonne is bhoomika ko vinamr, beraham, chapaloos aur aatankit karane vale tarike se nibhaya hota.

isi holivud parivesh men bana huaa tha holivud hotal. ye jagah behad ghatiya, betaratib aur bakhar jaisi thi. ye achanak hi bhaunchak dehati chhokari kee tarah pramukhata men aa gayi thi aur sona ugal rahi thi. yahan par kamare hamesha samany dar se jyada par milate. usaka karan sirf yahi tha ki los enjels se holivud ko jane vali sadak ekadam alanghy thi aur kalam ke ye dhani log stoodiyo ke aas pas rahana chahate. lekin vahan par har koee khoya huaa lagata mano sab ke sab galat pate par aa gaye hon.

vahan par elinor glin ne do kamaron par kabja jama rakha tha. unhonne ek kamare ko baithak kee shakl de rakhi thi. takiyon ko unhonne pestal ke se rang ke kapade se madh diya tha aur ye takiye bistar par faila diye the taki isase sofe ka ahasas ho. ve apane mehamanon kee aavabhagat yahin par karati thin.

main elinor se pahali bar tab mila tha jab unhonne das vyaktiyon ko dinar par bulaya tha. hamen daining room men khana khane jane se pahale unake kamaron men hi kokatel ke lie milana tha. main hi vahan sabase pahale pahuncha tha. "aah," apane hathon men mera chehara bharate hue aur janaboojh kar nazar bhar dekhate hue kaha unhonne,"main tumhen ji bhar kar nihar to loon. kitane asadharan. main to sochati thi ki tumhari aankhen bhoori hain lekin ye to ekadam nili hain."

halanki shuroo shuroo men ve ati utsahi lagin lekin main unaka kafi murid ho gaya.

elinor halanki angreji samaj men kafi pratishthit nam tha, fir bhi unhonne apane upanyas thri viks se edavardakalin samaj ko jhataka diya tha. usaka nayak pol, achchhe bhale ghar ka angrej hai jisaka rani se prem prasang chal raha hai. boodhe raja se shadi karane se pahale vah usake sath antim bar rangareliyan manata hai. balak kraun prins gupt roop se pol ka hi beta hai.

jab ham unake mehamanon ka intazar kar rahe the, elinor mujhe doosare kamare men le kar gayin jahan par divaron par pahale vishv yuddh ke yuva angrej adhikariyon kee tasviren frem men madhi huee lagi huee thin. sare tasviron par chalataoo nigah marate hue ve bolin,"ye sab ke sab mere pol hain."

ve tantr mantr men bahut vishvas karati thin. mujhe ek dopahar kee yad hai. mairi pikaford thakan aur nind n aane kee shikayat kar rahi thin. ham mairi ke hi bedaroom men the.

"mujhe uttar disha dikhao," elinor ne aadesh diya. tab unhonne bahut aahista se apani ungali mairi kee bhaunh par rakhi aur bar-bar kahane lagin,"ab vah gahari nind men hai." dagalas aur main aage sarak aaye aur mairi ko dekhane lage. usakee aankhen fadafada rahi thin. mairi ne bad men hamen bataya tha ki use ek ghante se bhi jyada tak nind men hone ka natak karana pada tha kyonki elinor kamare men hi maujood thin aur us par nigah rakhe hue thin.

elinor kee khyati sanasanikhej shakhsiyat ke roop men thin. lekin koee bhi usane adhik santulit nahin tha. filmon ke lie unakee vyapak sankalpanaen kishoriyon jaisi aur nausikhiyapan liye hue thin. mahilaen apani bhauhen apane-apane premi ke galon par ragad rahi hain aur chite kee khal ke kalinon par prem men vyakul ho rahi hain.

holivud ke lie unhonne jo tin filmen likhi thin, ve samayatit prakriti kee thin. pahali ka nam tha thri viks, doosari ka nam hiz aavar aur tisari ka nam tha har moment? har moment men bhayankar vivad ho gaya. kahani men dikhaya gaya tha ki ek pratishthit mahila, jisakee bhoomika gloriya svainasan ne nibhayi thi, kee shadi ek aise aadami se hone vali hai jise vah pyar nahin karati. unakee tainati ek ghane jangal men hai. ek din vah akeli hi ghudasavari ke lie nikal jati hai. choonki use vanaspatiyon men dilachaspi hai, vah apane ghode se utarati hai taki ek durlabh fool ka muaaina kar sake. jaise hi vah fool par jhukati hai, ek khataranak vaipar sanp aata hai aur usake dayen sine par dans deta hai. gloriya apana sina dabochati hai aur madad ke lie pukarati hai. ye chikhen vahi aadami sun leta hai jisase vah pyar karati hai. sanyog se vah vahin se guzar kar ja raha hota hai. is bhoomika men khoobasoorat tomi maigham the. turant ve jhadi ke pichhe se aate hain.

"kya huaa?"

vah jaharile sanp kee taraf ishara karati hai,"mujhe kat khaya hai."

"kahan?"

vah apane sine kee taraf ishara karati hai.

"ye to sab sanpon se bhi jyada jaharila hai." tomi kahate hain. nishchit roop se unaka matalab sanp se hi hai,"jaldi jaldi hi kuchh karana hoga. ek minat bhi barabad karane ko nahin hai."

ve doktar se milon door hain. aur aise mauke par raktabandh ka jo samany upachar hota hai ki prabhavit hisse par rumal bandh kar khoon men jahar ko failane se roka jaye, sanbhav nahin hai. achanak hi ve use uthate hain, nayika kee kamij ko fadate hain aur unakee naram gori golaee anavrit karate hain. tab ve kaimare kee badatamij nigah se bachane ke lie usaka chehara doosari taraf karate hain, us par jhukate hain aur unaka munh jahar choosane lagata hai aur jaise jaise ve jahar choosate hain, thookate chalate hain.

is choosan aopareshan ke parinam svaroop vah usase shadi kar leti hai.

------- 

chaudaha
myoochual kantraikt ke khatm hone ke bad meri bahut ichchha thi ki main farst neshanal shuroo karoon lekin hamare pas koee stoodiyo nahin tha. mainne faisala kiya ki main holivud men zamin kharid kar ek stoodiyo banavaoonga. ye zamin sanaset aur lo bri ke kone men thi aur isamen bahut hi shanadar 10 kamare ka ghar bana huaa tha aur das ekad men ninboo, santare aur aadoo ke darakht the. hamane har tarah se chust-durust yoonit banayi aur isamen devalaping plant, sanpadan kaksh aur daftar banavaye.

jis vakt stoodiyo ban raha tha, main aaram karane ke vaste ek mahine ke lie edana purviens ke sath honolulu kee sair par nikal gaya. un dinon havaee behad khoobasoorat dvip huaa karata tha. fir bhi, mukhy dharati se do hazar mil door bepanah khoobasoorati, usake chid ke darakhton, ganne, mast karane dene vale falon aur foolon ke bavajood vahan rahane ke khyal matr se mera dil dooba ja raha tha. mujhe aise lag raha tha manon kisi tang jagah men fans gaya hoon, jaise kisi lili ke fool men kaid kar liya gaya hoon. main vapis aane ke lie bechain tha.

isamen koee shak nahin tha ki edana poorviens jaisi khoobasoorat ladakee kee maujoodagi mere dil ko apani giraft men n le leti. jab ham pahali bar los ejenls men kam karane ke lie aaye to edana ne ethaletik klab ke pas hi ek apartament kiraye par le liya aur kamobesh har rat main use vahan par dinar ke lie le jata. ham ek doosare ke bare men gambhir the. aur mere dimag men kahin yah bat bhi thi ki kisi din ham shadi kar lenge lekin edana ke bare men mere khud ke kuchh poorvagrah the. main usake bare men pakke taur par kuchh nahin kah sakata tha aur isalie main apane khud ke bare men bhi anishchit tha.

1916 men yah halat ho gayi thi ki ham ek dooje se juda nahin ho sakate the. ham tab red kros ke aur doosare har tarah ke mele-thelon men ghoomate fire. in bhid-bhare melon men edana eershya se bhar uthati aur ise dikhane ka usaka khud ka nazuk aur khataranak tarika tha. agar koee meri taraf kuchh jyada hi dhyan dene lagata to edana gayab ho jati aur mere pas tab ek sandesha aata ki vah behosh ho gayi hai aur mujhe poochh rahi hai. main usake pas bhaga-bhaga jata aur bakee sham usake sirahane bitata. ek aise hi mauke par ek aakarshak mohatarama ne mere samman men ek gardan parti di. mujhe ek sosaiti sundari se doosari sundari ke pas ghumati firi aur aakhirakar mujhe ek lata mandap ke bhitar le gayi. ek bar fir sandesha aaya ki edana behosh ho gayi hai. halanki main is bat se foola nahin samata tha ki jab bhi vah khoobasoorat ladakee behosh hoti thi, hamesha mujhe hi poochhati thi. lekin usakee ye aadat ab koft men dalane lagi thi.

isakee antim parinnati feni vard kee parti men huee jahan kaee hasinaen aur sudarshan yuvak bahut badi sankhya men maujood the. ek bar fir edana behosh ho gayi. lekin is bar jab vah behosh huee to usane pairamaunt ke lambe, aakarshak hiro thomas mighan ko bulavaya. us vakt main is sab ke bare men kuchh bhi nahin janata tha. ye to agale din feni vard ne hi mujhe sab kuchh bataya. edana ke lie meri bhavanaon ko janane kee vajah se vah nahin chahati thi ki is tarah se mujhe bevakoof banaya jaye.

main is par vishvas hi n kar saka. mere aatm samman ko thes lagi thi. main gusse se aag baboola ho raha tha. agar isamen sachchaee hogi to ye hamare sanbandhon par viram hoga. lekin isake bavazood main use itani aasani se nahin chhod saka. usake jane se jo khalipan aata, vah bahut jyada hota. jo kuchh ham donon ke bich ghata tha, un sabake khyal mujhe satane lage.

is ghatana ke agale din main kam hi n kar saka. dopahar ke vakt usase safaee mangane ke irade se mainne use fon kiya. main aisa jatane laga mano main behad gusse men hoon, lekin isake bajaye mere ahan ne baji mar li aur main tane marata jaisa laga. yahan tak ki mainne mamale ke bare men ekadh mazak bhi kar diya,"mera khyal hai ki feni vard kee parti men tumane galat aadami ko bulava liya tha - lagata hai tumhari yadadasht kamazor ho rahi hai."

vah hansi aur mainne pareshani ka halka-sa jhataka mahasoos kiya.

"aap kis bare men bat kar rahe hain?" kaha usane.

main to yahi ummid kar raha tha ki vah ek sire se hi mukar jayegi lekin usane chalakee se kam liya. usane ulate mujhase hi saval kar dala ki kaun hai vo jo mujhe is tarah kee besir-pair kee baten batata rahata hai.

"isase kya fark padata hai ki mujhe kisane bataya. lekin mera khyal hai ki main tumhare lie jyada mayane rakhata hoon bajaye isake ki tum sare aam mujhe moorakh banati firo."

vah behad shant rahi aur yahi kahati rahi ki main aajakal idhar-udhar kee baton par kuchh jyada hi dhyan de raha hoon.

main usakee taraf udasinata dikha kar use chot pahunchana chahata tha,"tumhen mere samane jyada banane kee zaroorat nahin hai," kaha mainne,"tum kuchh bhi karane ke lie aazad ho. tum meri byahata to ho nahin. jab tak tum apane kam ke prati eemanadar ho, vahi mere lie mayane rakhata hai."

is sab ke prati edana poori tarah se sahamat thi aur hamare ek sath kam karane par use koee etaraz nahin tha. usane kaha ki ham hamesha hi achchhe dost bane rah sakate hain. aur is bat ne mujhe pahale se bhi jyada bechara bana diya.

main narvas aur hairan-pareshan fon par ek ghante tak bat karata raha aur samajhauta karane ke lie koee bahana talashata raha. jaisa ki is tarah kee paristhitiyon men aam taur par hota hai, main usamen naye sire se aur jyada shddit se ruchi lene laga. aur jab batachit khatm huee to main usase poochh raha tha ki kya sham ko vah mere sath dinar par chalegi taki ham mamale par aur bat kar saken.

vah hichakichayi lekin main hi ada raha. sach to ye hai ki main gidagida raha tha aur minnaten kar raha tha. us samay mera sara aatm samman aur mere sare tark pata nahin kahan chale gaye the. aakhirakar vah man gayi. us rat ham donon ne haim aur andon ka dinar liya joki usane apane apartament men taiyar kiya tha.

ham donon men ek tarah ka samajhauta-sa ho gaya tha aur ab main kam pareshan tha. kam se kam itana to tha hi ki main agale din kam kar paya. isake bavajood hatasha se upaje gusse ka aur aatm glani ka tanj bakee tha. mujhe apane aap par glani ho rahi thi ki main hi kyon bich-bich men usakee upeksha karane lagata tha. main gahare asamanjas men tha. kya main usase poori tarah se nata tod doon ya n todoon. shayad migham ke bare men jo kissa bataya gaya tha, vah sach nahin tha.

lagabhag tin saptah ke bad vah stoodiyo men apana chek lene ke lie aayi. jis samay vah vapis ja rahi thi tabhi main raste men usase takara gaya. vah apane kisi dost ke sath thi. "aap janate hain tomi migham ko?" usane saumyata se poochha. mujhe halka-sa jhataka laga. us nanhen se pal men edana ajanabi ban gayi mano main usase pahali bar mil raha hooon.

"beshak," mainne kaha.

"kaise ho tomi?" vah thoda-sa pareshani men pad gaya. hamane hath milaye aur usake bad hamane ekadh sukh-dukh kee baten keen aur ve donon ek sath stoodiyo se chale gaye.

alabatta, zindagi sangharsh ka hi doosara nam hai jo hamen bahut kam parinam deti hai. agar ye samasya prem kee nahin hoti to kisi aur chiz kee hoti hai. safalata hairan karane vali thi lekin usake sath hi safalata nam ke is shishu ke sath gati banaye rakhane kee koshish karane ka tanav bhi juda huaa tha. isake bavajood meri santvana mere kam men hi thi.

lekin baras-bhar men bavan hafte tak lekhan karane, abhinay karane aur nirdeshan karane ka kam thaka dene vala tha. isake lie nason ko tod kar rakh dene vali beintaha oorja kee zaroorat thi. ek film ke poora hote hi main gahare avasad aur thakan se ghir jata. aur natija ye hota ki mujhe ekadh din ke lie bistar ke havale ho jana pad jata.

sham ke vakt main uthata aur shant chahal kadami ke lie nikal jata. main tanha-tanha aur udas mahasoos karate hue shahar men mara-mara firata, dukanon kee khidakiyon men sooni-sooni aankhon se dekhata rahata. main aise maukon par kabhi bhi kuchh sochane kee koshish n karata. mera dimag sunn pad jata. lekin main jaldi hi thik bhi ho jata. aam taur par agali subah gadi men stoodiyo kee taraf aate hue meri uttejana laut chukee hoti aur mera dimag fir se tezi se kam karana shuroo kar deta.

sirf ek khyal matr aa jane se bhi main set banane ka aordar de deta aur jab tak set ban rahe hote, kala nirdeshak mere pas byaure lene ke lie aa jata. main us vakt yoon hi kuchh bhi hank deta aur is tarah ke byaure dene lagata ki mujhe daravaje kahan par chahiye aur meharab kahan chahiye. is tarah kee behad hatasha ke aalam men mainne kaee komedi shuroo keen.

kaee bar mera dimag buni huee rassi kee tarah kada pad jata aur tab use dhila karane ke lie kisi upay kee zaroorat padati. aise maukon par rat bahar guzarana rahat ka kam karata. sharab ke nashe se nasen dhili karana mujhe kabhi bhi nahin ras nahin aaya. daraasal, kam karate samay ye mera andhavishvas sa tha ki kisi bhi kism ka nasha vyakti kee kushagrata ko prabhavit karata hai. kisi komedi ko sochane aur use nirdeshit karane se jyada dimag kee satarkata kisi aur kam men zaroori nahin hoti.

jahan tak seks ka saval hai, isaka jyadatar hissa to mere kam men hi chala jata tha. aur kabhi saiks apana shanadar sir uthata bhi to meri zindagi itani aniyamit thi ki ya to mujhe bazar men hi munh marana padata ya fir saiks ka ghanaghor akal hota. alabatta, main pakka anushasan pasand vyakti tha aur apane kam ko gambhirata se leta. balazak kee tarah, jo yah manata tha ki saiks vali ek rat ka matalab hota hai ki aapake upanyas ka ek achchha panna kam hoga, isi tarah main bhi vishvas karata tha ki saiks ka matalab stoodiyo men ek achchhe-bhale din ke kam ka kabada.

ek suvikhyat mahila upanyasakar ko jab pata chala ki main apani aatm katha likh raha hoon to usane kaha, "mera vishvas hai ki aap men sach batane ka sahas to hoga hi." mainne socha ki vah rajanaitik roop se kah rahi hai lekin vah to mere saiks jivan kee bat kar rahi thi. mera khyal hai ki aatm katha men vyakti se ye ummid kee jati hai ki vah apani aindrikata par poora shodh prabandh hi likh dale. halanki main ye nahin janata ki aisa kyon hota hai. mere khyal se to saiks se charitr ko samajhane men ya use samane lane men shayad hi koee madad milati ho. frayad kee tarah main yah nahin manata ki saiks hi vyavahar kee jatilata ka sabase adhik mahattvapoorn tatv hai.

thand, bhookh aur garibi kee sharm se vyakti ke manovigyan par kahin adhik asar pad sakata hai.

har doosare vyakti kee tarah mere jivan men bhi saiks ke daur aate-jate rahe. kabhi-kabhi main poorn purush hota aur kaee bar main behad nirash kar baithata. lekin ek bat thi ki mere jivan men sari dilachaspiyon ka kendr saiks hi nahin tha. mere jivan men srijanatmak dilachaspiyan bhi thin jo mujhe utana hi ulajhaye rahati thin. lekin is kitab men meri aisi koee mansha nahin hai ki main apane saiks ke karanamon ka ek-ek karake bakhan karoon. mujhe aise varnnan akalatmak, naidanik aur akavita jaise lagate hain. han, jo paristhitiyan aapako saiks kee taraf le jati hain, ve mujhe jyada romanchak lagati hain.

isi vishay ke prasang ke anukool, jab main nyoo yark se los enjels vapis lauta to elekjendra hotal men pahali hi rat mere sath ek bahut hi shanadar vakya ghata. main kamare men jaldi hi laut aaya tha aur hal hi ke nyoo yark ke ek gane kee dhun gunagunate hue kapade utar raha tha. khyalon men khoya huaa bich-bich men main ruk jata. aur jab main rukata to sath vale kamare se ek mahila svar us dhun ko vahin se utha leta jahan mainne use chhoda hota. aur tab main us dhun ko vahan se uthata jahan usane chhoda hota. aur is tarah se ye ek mazak ban gaya. aur aakhirakar hamane us dhun ko is tarah se samapt kiya. kya main usase parichay paoon? isamen jokhim tha. isake alava mujhe ratti bhar bhi khyal nahin tha ki vah dekhane men kaisi hogi? mainne ek bar fir dhun bajayi to fir se vahi huaa. us taraf se bhi dhun ko aage badhaya gaya.

"ha ha ha. kya mazedar kissa ho gaya ye to!" main hansa aur apani aavaz men is tarah ka utar-chadhav rakha ki aisa lage ki main khud se bat kar raha hoon aur aisa bhi lage ki usase mukhatib hoon.

doosari taraf se aavaj aayi, "maf keejiye, kuchh kaha aapane?"

tab main chabhi kee jhirri men se fusafusaya,"mera khyal hai aap hal hi men nyoo yark se lauti hain!"

"main aapakee aavaj nahin sun pa rahi hoon!" vah boli.

"tab to zara daravaja kholiye." mainne javab diya.

"main zara-sa daravaja kholoongi lekin khabaradar jo andar aane kee zurrat kee."

"vada karata hoon."

usane char inch ke karib daravaja khola aur mere samane ek behad khoobasoorat lal balon vali navayauvana ladakee khadi thi. mujhe nahin pata ki usane thik-thik kis tarah ke kapade pahane hue the lekin usane oopar se niche tak reshami dhila dhala sa gaun pahana huaa tha aur usaka jo asar huaa, vah ekadam svapnil tha.

"andar mat aana, nahin to main aapakee pitaee kar doongi," usane behad aakarshan ke sath kaha. vah apani pyari dant pankti jhalaka rahi thi.

"aap kaisi hain?" main fusafusaya aur apana parichay diya. vah pahale hi se janati thi ki main kaun hoon aur use pata tha ki main usake sath vale kamare men thahara huaa hoon.

bad men usane us rat bataya ki kisi bhi halat men main sarvajanik roop se use pahachanoonga nahin. yahan tak ki agar ham hotal ke galiyare men ek-doosare ke pas se guzaren bhi to main usakee taraf dekh kar sir n hilaoon. usane apane bare men bas, sirf yahi bataya tha.

doosari rat bhi jab main apane kamare men lauta to usane ni:sankoch mera daravaja khatakhataya aur ham ek bar fir roomani aur jismani rishte men bandh gaye.

tisari rat mujhe kuchh-kuchh oob-si hone lagi thi. isake alava, mere pas sochane ke lie kairiyar aur kam the. isalie chauthi rat main dabe panv apane kamare men aaya aur ye sochata raha ki use mere aane ke bare men pata nahin chalega. main ummid kar raha tha ki use pata bhi nahin chalega aur main apane bistar men ghus jaoonga lekin use mere aane kee khabar mil gayi thi. usane daravaja khatakhatana shuroo kar diya. is bar mainne usakee taraf koee dhyan nahin diya aur sidhe hi sone ke lie bistar men ghus gaya. agale din jab vah hotal ke galiyare men mere pas se guzari to usakee aankhon men baraf ka-sa thanda parichay tha.

agali rat usane daravaja to nahin khatakhataya lekin mere daravaje ke haindal ke ghoomane kee aavaz aayi aur mainne daravaje kee ghundi ghoomate hue dekhi. halanki mainne apani taraf se daravaje ko andar se band kar rakha tha. usane berahami se daravaje ka haindal ghumaya aur fir zor-zor se daravaja pitane lagi.

agali subah mainne yahi behatar samajha ki hotal se hi boriya-bistar bandh liya jaye. aur main ek bar fir ethaletik klab ke kvartars men aa gaya.

mere stoodiyo men bani meri pahali film thi e dogs laif. kahani men thode-bahut vyangy ka put tha aur usamen ek traimp kee jindagi kee tulana kutte kee zindagi se kee gayi thi. yah pradhan katha vastu hi vah dhancha tha jis par mainne chhote-mote hansi ke pal aur prahasan ke roop men hasy paida kiye the. main ek vidhivat dhanche kee shakl dete hue komedi banane kee soch raha tha aur isalie usake dhanchagat svaroop ke bare men bahut satark ho gaya tha. pratyek drishy se agale drishy ka aabhas ho jata tha aur is tarah se ek poori kadi ek dooje se judati chalati thi.

pahale drishy men dikhaya gaya tha ki kuchh kutte jhagad rahe hain aur unamen se ek kutte ko bachaya jata hai. doosare drishy men ek dans hol men ek aisi ladakee kee raksha karate hue dikhaya gaya tha jo ki kutte ka-sa jivan ji rahi thi. is tarah ke bahut sare drishy the jo aapas men mil kar ghatanaon ko ek tark sangat parinnati men pahunchate the. halanki dekhane men ye drishy ek dam sidhe-sade aur spasht se jan padate the lekin inake pichhe gahari soch aur khoj lagi huee thi. agar hansi kee koee bat ghatanaon ke tark men aade aati thi to main use istemal nahin karata tha beshak vah kitani bhi mazakiya kyon n ho.

keeston ke dinon men mera traimp jyada aazad huaa karata tha aur plot se bandha huaa nahin hota tha. us vakt usaka dimag shayad hi kabhi istemal men aata ho. keval usake mool bhav hi hote the jo mool zarooraton, khane, garmi aur sone kee jagah se hi talluk rakhate the. lekin aage badhati harek komedi ke sath traimp aur adhik jatil hota chala ja raha tha. ab sanvedanaen usake charitr men se nithar kar aane lagi thin. ye mere lie samasya ban gayi thi kyonki vah prahasan kee simaon se bandha huaa tha. ye bat kuchh badabolapan lag sakati hai lekin prahasan ke lie ekadam sahi manovigyan kee zaroorat hoti hai.

isaka samadhan tab mila jab mainne traimp ko ek tarah ke bhand ke roop men socha. is sankalpana ke sath ab mere pas abhivyakti ke lie aur jyada aazadi thi aur main ab sanvedanaon ke pirote hue komedi kar sakata tha. lekin tarkik roop se dekhen to traimp men dilachaspi rakhane vali koee khoobasoorat ladakee khoj pana mushkil kam tha. meri filmon men ye hamesha kee samasya rahi hai. d gold rash men ladakee traimp men is roop men dilachaspi lena shuroo karati hai ki vah pahale traimp par ek fikara kasati hai. bad men vahi fikara use becharagi kee taraf le jata hai aur traimp ise usaka pyar samajh baithata hai. siti saits men ladakee andhi hai. is sanbandh men traimp ladakee ke prati tab tak romantik aur shanadar hai jab tak usakee aankhon kee raushani nahin laut aati.

jaise-jaise kahani ke gathan men mera hath saf hota gaya, vaise-vaise hi komedi kee meri aazadi kam hoti chali gayi. mere ek prashansak ne, jo keeston ke vakt kee meri hasy filmon ko hal hi kee hasy filmon kee tulana men jyada pasand karata tha, likha,"us vakt janata aapakee gulam thi aur is vakt aap janata ke gulam hain."

apani shuruaati hasy filmon ke lie bhi main mood pakadane ke lie chhatapatata tha aur aam taur par sangit hi mujhe rah sujhata tha. misej grundi nam ke ek purane gane ne d imigrent ke lie mood taiyar kiya. isakee dhun men gazab kee narami thi aur batati thi ki kis tarah se do akele sadak chhap ek manahoos barasat ke din shadi karate hain.

kahani men dikhaya jata hai ki ek charlot amerika kee taraf ja raha hai. jahaj men vah ek ladakee aur usakee man se milata hai jo usi kee tarah fatehal hain. jab ve nyoo yark men pahunchate hain to donon bichhud jate hain. bad men vah us ladakee se ek bar fir milata hai lekin is bar ladakee akeli hai. aur khud usakee tarah zindagi men asafal hai. jis vakt ve bat karane ke lie baithate hain, vah anajane men kale kone vala rumal istemal karati hai jisase vah yah sandesha deti hai ki usakee man mar chukee hai. aur han, aakhir men ve ek manahoos barasat ke din shadi kar lete hain.

chhoti-chhoti, aasan-si lagane vali dhunon ne mujhe doosari hasy filmon ke lie chhaviyan din. tventi minats aof lav nam kee ek film thi. ye parkon men, pulis vale aur narsanuma naukaraniyon kee falatoo kee aur besir-pair kee latifebaji se bhari huee film thi. is film men mainne 1914 kee ek mashahoor do lainon vali dhun too mach mastard par paristhitiyan buni thin. vayoletra nam ke git ne siti laits ke lie mood banane men madad kee thi jabaki gold rash ke lie mood aold laing sain kee madad se bana tha.

bahut pahale, 1916 men fichar filmon ke lie mere man men dheron khyalat the. ek film men chandrama ka ek daura dikhaya jata jahan par olampik khelon ke hansi-mazak bhare drishy hote aur vahan gurutvakarshan ke niyamon ke sath khilavad karane kee sanbhavanaon ka pata lagaya jata. yah pragati par ek tarah ka kataksh hota. mainne khana khilane vali ek fiding mashin ke bare men bhi socha tha. ek rediyoilaiktrik hait ka bhi khyal mere man men tha. is hait ko lagate hi usamen vyakti ke vichar darj hone shuroo ho jate. aur us vakt kee musibat ke bare men bataya jata jab main is hait ko sir par pahanata hoon aur mera parichay chandrama par rahane vale aadami kee behad kamaniy bivi se karaya jata hai. bad men mainne is fiding mashin ko madarn taims men istemal kiya tha.

sakshatkar karane vale mujhase poochhate hain ki mujhe apani filmon ke lie vichar ya aaidiya kahan se milata hai aur main aaj din tak is bat ka koee santoshajanak javab nahin de paya hoon. barason ke bad mainne yahi paya hai ki vichar tabhi aate hain jab aap men vicharon ke lie utkat ichchha ho. lagatar ichchha karate rahane se aapaka dimag aisi ghatanaon kee talash men bhatakane vala burj ho jata hai jinamen aapakee kalpana ko uttejit karane ka madda ho, sooryoday aur sooryast bhi vicharon ko amali jama pahana sakate hain.

main to yahi kahoonga ki koee bhi aisa vishay lijiye jo aapako uttejit kare. ise failaiye aur isamen ram jaiye. aur agar aap ise aur aage nahin badha pa rahe hain to ise chhod dijiye aur doosare vichar par kam karana shuroo kar dijiye. jo kuchh aap sanjote hain, usamen se ulichate rahana hi vah prakriya hai jisamen aapako vah mil jata hai jo aap khojana chahate hain.

to aadami ke pas vichar aate kaise hain. pagalapan kee had tak jane ke bad achanak hi. aadami men takalif sahane kee koovvat honi chahiye aur utsah ko der tak barakarar rakhane ka madda hona chahiye. ho sakata hai aisa kar pana kuchh vyaktiyon ke lie doosaron kee tulana men aasan hota hota ho lekin mujhe isamen shak hai.

han, isamen koee shak nahin ki pratyek sanbhavanashil komik ko komedi ke bare men aadhyatmik sadharanikaran se ho kar guzarana padata hai. keeston men jo filmen banati thin, unamen har doosare din ek jumala uchhala jata tha ki "aashchary aur rahasy ka tatv hona chahiye filmon men."

main manav vyavahar ko samajhane ke lie manovishleshan kee gaharaiyon men utarane kee koshish nahin karoonga jo ki apane aap hi zindagi kee tarah vivechana se pare hai. saiks ya bal sulabh matibhransh se bhi adhik. mera yah manana hai ki hamare adhikansh vicharashil dabav poorvaj anuroop karanon se hote hain. alabatta, mujhe yah janane ke lie kitaben padhane kee zaroorat nahin hai ki zidangi kee thim sangharsh aur takalif hai. ye sahaj sanvedanaon ka hi kamal tha ki mera sara jokarapana inhin par aadharit tha. komedi bunane ke mere sadhan saral the. yah prakriya thi aadamiyon ko takalifon ke bhitar le jane kee aur usase bahar le aane kee.

lekin hasy thoda-sa alag aur jyada barik hota hai. maiks eestamain ne apani kitab d sens aof hyoomar men isaka vishleshan kiya hai. ve isaka nichod is tarah se nikalate hain ki ye mano khilandade dard men se nikala gaya ho. ve likhate hain ki aadami nam ka yah prani aatmapidak hota hai aur vah dard ka kaee roopon men aanand uthata hai. aur darshak bhi vaise hi doosare ka chola dharan karake pida bhogana pasand karate hain jis tarah se bachche khel-khel men uthate hain. bachche khel-khel men mara jana aur maut kee bhayavahata se guzarana pasand karate hain.

main is sab se sahamat hoon. lekin ye hasy ke bajaye drama ka jyada vishleshan hai. halanki donon dekhane men ek jaise hi lagate hain lekin hasy ke bare men mera vishleshan thoda alag hai. jo sadharan vyavahar lagata hai ye usase mamooli-sa hat kar hota hai. doosare shabdon men, hasy ke jariye jo tarkik hota hai, usamen ham atarkik dekhate hain aur jo mahattvapoorn lagata hai usamen amahattvapoorn dekh lete hain. ye hamari jijivisha ke star ko bhi oopar uthaye rahata hai aur hamare hosho-havas ko bachaye rakhata hai. ye hasy hi hota hai jisakee vajah se ham zindagi kee badatamijiyon ko dekh kar khushi se bahut jyada khush nahin hote. isase anupat kee hamari soch ko gati milati hai aur ye bat hamare samane rakhata hai ki gambhirata se kahi gayi kisi bat men bhi vahiyatapana chhupa hota hai.

misal ke taur par, kisi vyakti ke antim sanskar ka drishy hai. mitr aur sanbandhigan mritak kee chita ke aas-pas samman se sir jhukaye jama hain. tabhi koee let latif thik usi vakt vahan aa pahunchata hai jab ki prarthanaen, bas, shuroo hone hi vali hain. vah hadabadi men ek khali sit kee taraf lapakata hai jahan sanvedana prakat karane aaya koee vyakti apana hait bhool gaya hai. apani hadabadi men let latif achanak usi hait ke oopar ja baithata hai. tab mook kshama yachana ke sath vah muchada huaa hait us vyakti ko saunpata hai. hait ka malik mook gusse ke sath hait le leta hai aur apana dhyan prarthanaon kee taraf lagaye rakhata hai. aur aap dekhate hain ki us pal kee gambhirata hasyaspad ho gayi hai.