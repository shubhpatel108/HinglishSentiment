source: http://desitoons.blogspot.in/2008/09/posts-of-blog-rachanakar_05.html

peris aur rom men pradarshanon ke bad ham landan laut aaye aur vahan par kaee saptah tak tike rahe. mujhe abhi tak apane parivar ke lie koee makan nahin mila tha. mere ek mitr ne svitzaralaind ka sujhav diya. beshak mujhe landan men basana achchha lagata lekin hamen is bat ka shak tha ki vahan kee aabohava bachchon ko mafik aayegi ya nahin aur us samay sach kahoon to hamari chinta us dhan ko lekar thi jo stets men ataka huaa tha.

isalie udasi kee halkee si bhavana liye hamane apana saman sameta aur charon bachchon ke sath svitzaralaind pahunch gaye. ham asthayi roop se biu rivej hotal, lausen men tike. hotal ke thik samane jheel thi. patajhad ke din the, mausam thoda shushk tha lekin pahad sundar dikhate the.

hamen dhang ka makan khojane men char mahine lag gaye the. oona apane panchaven bachche ko janm dene vali thi. usane saf taur par kah diya ki vah aspatal ke bad hotal nahin lautana chahati. yahi emarjensi thi ki mujhe ghar dhoondhane men jaldi machani padi aur antat: hamen vevey se thoda oopar korsiyar ganv men manoir de ban men ghar mil gaya. hamari hairani kee sima nahin rahi jab hamen pata chala ki ye saintis ekad ka hai aur isamen badi vali blaik cheri, svadisht grin plam, seb aur aaduon ke alava bahut sare falon ke darakht hain. vahan par sabjiyon ke khet bhi the aur vahan khoob sabjiyan ugatin. falon aur sabjiyon ke mausam men ham kahin bhi gaye hote, inaka aanand lene ke lie khas taur par vapis aate. ye lautana tirth yatra kee tarah hota. taires ke samane panch ekad ka lon tha jisamen oonche shanadar darakht the aur vahan se door pahadon aur jheel ka nazara nazar aata.

mainne bahut saksham staf rakha. mis rashal ford jo hamara ghar bar sanbhalati thin aur bad men meri bijanes mainejar banin aur maidam barniyar, meri svis inglish sachiv jinhonne is kitab ko kaee bar taip kiya.

ham jagah ke failav ko lekar thoda soch men the aur hairan the ki kya ye hamari aamadani ke bhitar sanbhali ja sakegi lekin makan malik ne jo bataya, usase hamen laga ki ham ise apane bajat ke bhitar sanbhal sakate hain. is tarah se ham korsiyar ke ganv men rahane aa gaye. yahan kee kul aabadi 1350 thi.

hamen vahan ke hisab se dhalane men ek baras lag gaya. kuchh arase tak bachche korsiyar ke ganv vale skool men jate rahe. unake liye ek samasya khadi ho gayi ki achanak sab kuchh french men padhaya ja raha tha aur hamen us manovaigyanik asar ka bhi dar tha jo isase un par ho sakata tha. lekin jaldi hi ve dhadalle se french bolane lage. ham dekh kar hairan ho gaye ki unhonne kitani jaldi jivan kee svis shaili ke anuroop apane aap ko dhal liya tha. yahan tak ki bachchon kee narsen mis ke aur mis pinni bhi french men mushkil mahasoos karane lagin.

aur ab hamane yunaited stets se sare sanbandh todane shuroo kar diye. isamen kafi samay lag gaya. main amerikee kaunsul men gaya aur unhen batate hue apana ri-entri paramit saunpa ki mainne yunaited stets men apana ghar chhod diya hai.

'aap vapis nahin ja rahe hain charli?'

'nahin,' mainne ek tarah se kshamayachana karate hue kaha,'main bahut boodha ho gaya hoon aur ab ye sab badatamijiyan sahan nahin kar sakata.'

adhikari ne koee tippani nahin kee lekin kaha,'achchhi bat hai. aap kabhi bhi sadharan viza lekar vahan ja sakate hain.'

main muskuraya aur sir hilaya,'mainne svitzaralaind men basane ka faisala kar liya hai.' hamane hath milaye aur bat vahin khatm ho gayi.

ab oona ne apani amerikee nagarikata chhodane ka faisala kiya. isalie landan kee yatra ke dauran usane amerikee dootavas ko soochit kiya. alabatta, unhonne kaha ki sari aupacharikataon ko poora karane men kam se kam pauna ghanta lagega. 'kya bakavas hai?' mainne oona se kaha,'ye ajib bat hai ki isamen itana samay lagana chahiye. main tumhare sath chalata hoon.'

jab ham dootavas men pahunche to atit ke sare apaman aur galiyan mere bhitar gubbare kee tarah fool gaye. ye gubbara kisi bhi pal fat sakata tha. mainne oonchi aavaz men aapravas vibhag ke adhikari ko bulane ke lie kaha. oona pareshani men pad gayi. ek daftar ke daravaje khule aur ek aadami bahar aaya aur bola,'hailo charli, kya aap apani patni ke sath aofis ke bhitar nahin aayenge?'

usane zaroor mere man kee bat padh li hogi kyonki usane chhootate hi kaha,'koee amerikee jab apani nagarikata chhodata hai to use maloom hona chahiye ki vah kya kar raha hai aur usakee dimagi halat sahi honi chahiye. yahi vajah hai ki hamane prashn poochhane kee yah pranali rakhi hai. yah nagarik ke hiton kee raksha ke liye hai.'

svabhavik hai ki is sab ka mere liye koee matalab nahin tha.

vah pachas kee umr ke aas pas ka shakhs tha. 'mainne aapako 1911 men denavar men old empres thietar men dekha tha.' usane meri taraf nirasha se dekhate hue kaha.

beshak main pighal gaya aur ham purane sunahare dinon kee bat karane lage.

jab kam nipat gaya aur antim kagaz par hastakshar kar diye gaye aur ham ek doosare se vida ke sukoon bhare shabd kah chuke to main is mamale men bhavanaon kee apani kami ke karan thoda sa udas ho gaya.

landan men ham aksar mitron se mil lete. inamen sidani barnasten, ivor montagoo, sar edavard, bedingatanabeharens, donald oldan stivart, ela vintar, graham grin, je bi pristale, maiks renahart aur dagalas feyarabainks jooniyar aadi the. halanki kuchh mitron se ham bahut kam mil pate fir bhi unaka khyal rahat deta tha jaise yah janana sukh deta hai ki kahin koee tat hai aur kabhi ham us port par jahaj se gae to vahan jayenge.

landan men ek bar jane par hamen yah sandesh mila ki khrushchev aur bulganin klerij hotal men roosi dootavas dvara aayojit svagat samaroh men hamase milana chahenge. jab ham vahan pahunche to lobi men itani bhid thi ki til dharane kee jagah nahin thi. roosi dootavas ke ek sadasy kee madad se ham kisi tarah jagah banate hue unakee taraf badhe. achanak samane kee disha se hamane khrushchev aur bulganin ko aate hue dekha. ve bhi hamari tarah rasta banate hue aa rahe the. aur unake chehare ke bhav se lagata tha ki ve bhid se tang aa chuke hain aur vapis laut rahe hain.

yah saf dekha ja sakata tha ki hatash hone ke bavajood hasyabodh ne khrushchev ka sath nahin chhoda tha. jab ve bahar daravaje kee taraf jane ke lie dhakka mukkee kar rahe the to hamare eskort ne unhen pukara,'khrushchev!' lekin unhonne hath hilakar mana kar diya. ve tang aa chuke the. 'khrushchev! charli chaiplin!!' hamare eskort ne chillakar kaha. bulganin aur khrushchev donon hi ruke aur mude. unake chehare khushi se damakane lage. main bahut khush huaa. kuchalati pisati bhid men hamara parichay karaya gaya. ek dubhashie ke jariye khrushchev ne bataya ki roosi log meri filmen kitani adhik pasand karate hain. isake bad hamen thodi si vodaka pesh kee gayi. mujhe lagata hai ki kali mirch kee pudiya usi men gir gayi thi, lekin oona ko vodaka achchhi lagi.

ham ek chhota sa ghera banane men safal ho gaye taki ham sabakee foto khinchi ja sake. shor kee vazah se main kuchh bhi nahin kah paya. 'aaiye chalen, doosare kamare men chalate hain.' khrushchev ne kaha. bhid ko hamare irade ke bare men pata chal gaya aur vahan bhayankar mara mari shuroo ho gayi.

char aadamiyon kee madad se hamen ek niji kaksh men pahunchaya gaya. vahan akele hone par khrushchev aur ham sab ne rahat kee sans lin. ab mere pas apane hasy bodh ko juta kar bat karane ka mauka tha. landan men pahunchane ke bad khrushchev ne hal hi men sadbhavana par bahut achchha bhashan diya tha. yah bhashan soory kee kiran kee tarah tha aur mainne unhen yah bat batayi aur kaha ki isase duniya bhar men karodon logon men shanti ke lie aasha ka sanchar huaa hai.

hamen ek amerikee riportar ne bich men toka,'main samajhata hoon mistar khrushchev ki aapaka beta kal rat shahar men maze kar raha tha?'

khrushchev muskuraye aur maze lene ke lie bole,"mera beta ganbhir yuvak hai aur vah injiniyaring kee padhaee ke lie bahut mehanat kar raha hai. lekin kabhi-kabhar vah mauj maza kar leta hai. mera to yahi khyal hai.'

kuchh hi palon bad ek sandesh aaya ki mistar hairold stasen bahar khade hain aur mistar khrushchev se milana chahenge. khrushchev meri taraf dekh kar mazak men bole,'aapako bura to nahin lagega? ve amerikee hain!'

main hansa,'mujhe kattaee bura nahin lagega.' bad men mistar aur misej stasen aur mistar aur misej gromiko ko bhitar laya gaya. khrushchev ne tab kshama mangate hue kaha ki kuchh hi minaton men ve unase furasat pa lenge aur kamare ke doosare kone men stasen aur gromiko se bat karane ke lie chale gaye.

batachit karane ke hisab se mainne misej gromiko se poochha ki kya ve roos vapis jayengi. unhonne javab diya ki ve amerika vapis aa rahi hain. mainne kaha ki ve aur unake pati bahut lambe arase tak amerika men rahe hain. ve hansi aur thoda pareshan bhi hueen. unhonne kaha ki mujhe bura nahin laga,'mujhe vahan achchha lagata hai.'

mainne kaha,'mujhe nahin lagata ki asali amerika nyoo yark men prashant ke taton par hai. vyaktigat roop se mujhe midal vest jyada achchha lagata hai. vahan uttari aur dakshini dekota, minipolis aur sent pol jagahen achchhi lagati hain. mujhe lagata hai ki vahi log sachche amerikee hain.'

misej stasen achanak hairan ho gayin,'oh, main kitani khush hoon ki aapane ye kaha. mere pati aur main minesota se hi aaye hain.' ve narvas ho kar hansi aur apani bat doharaya,'mujhe kitana achchha laga ki aapane yah bat kahi.' mera khyal hai ki ve yah soch kar chal rahi thin ki main amerika ke khilaf dher sara zahar ugaloonga aur us desh se mujhe jo ghav mile hain, unase mujhamen kaduvahat bhar gayi hai. aisi bat nahin thi aur agar aisa hota bhi to bhi main misej stasen jaisi aakarshak mahila ke samane apana dukhada to nahin hi rota.

main dekh raha tha ki khrushchev aur unake sath ke logon ko bahut der lag rahi hain isalie oona aur main uthe. jab khrushchev ne halachal dekhi to ve stasen ko chhod kar hamen gudabay kahane aaye. jab hamane hath mila liye to mainne stasen kee ek jhalak dekhi. unhonne divar se pith sata rakhi thi aur samane kee taraf shoony men dekh rahe the. mainne stasen kee taraf n dekhate hue sabase vidaee li. mujhe laga ki in paristhitiyon men kootaniti kee yahi mang thi lekin unhen ek jhalak bhar dekhane se hi mujhe ve pasand aaye.

agali sham oona aur mainne sevay hotal men gril men akele khana khaya. jis samay ham svit dish kha rah the to sar vinstan charchil aur ledi charchil bhitar aaye aur hamari mez ke pas khade ho gaye. mainne 1913 ke bad n to sar vinstan ko dekha tha aur n hi unase meri bat hi huee thi. lekin landan men laim lait ke pradarshan ke bad mujhe yunaited aartists, hamare vitarak se yah sandesh mila tha ki ve sar vinstan ko yah film unake ghar par dikhaye jane kee anumati chahate hain.

beshak, mujhe bahut adhik khushi huee thi. kuchh hi din bad aabhar dete hue unaka bahut hi pyara patr aaya tha jisamen unhonne likha tha ki film unhen kitani achchhi lagi hai. ab sar vinstan hamari maej ke samane khade the aur hamase kah rahe the,'kaho, kaise ho?' us 'kaho, kaise ho' men narazagi ka put tha. main turant khada ho gaya aur muskurate hue oona ka parichay karaya. us samay oona khana khane ke bad sone ja hi rahi thi.

oona ke chale jane ke bad mainne unase poochha ki kya mainne kofi pine ke lie unakee mej par aa sakata hoon aur main unakee mez par chala aaya. ledi charchil ne bataya ki unhonne khrushchev ke sath meri mulakat ke bare men akhabaron men padha tha.

'meri khrushchev ke sath hamesha bahut achchhi patati hai.' sar vinstan ne kaha.

lekin main lagatar mahasoos karata raha ki sar vinstan koee ghav sahala rahe the. beshak 1913 ke bad bahut kuchh ghat chuka tha. unhonne apane asim utsah aur preranaspad margadarshan se ingalaind ko ubara tha. lekin mainne socha ki unakee 'aayaran kartana' fultan sâ€pichaÂ§ ne shit yuddh ko badhane ke alava aur koee kam nahin kiya tha.

batachit meri film laimalait kee taraf mud gayi. aakhir unhonne kaha,'do baras pahale mainne aapako film kee badhaee dete hue ek khat bheja tha. mila tha aapako?'

'oh, han,' mainne utsah se kaha.

'to aapane usaka uttar kyon nahin diya?'

'mujhe nahin laga ki usaka uttar dene kee zaroorat thi.' mainne kshamayachana karate hue kaha.

lekin ve khush nahin hue. ve narajagi se bole,'mujhe laga ki ye ek tarah kee narazagi hai.'

'nahin, nahin bilkul nahin.' mainne javab diya.

'alabatta,' unhonne meri bat ko katate hue joda,'mujhe aapakee filmen hamesha bahut achchhi lagati hain.'

main itane mahan vyakti kee vinamrata ko dekhakar abhibhoot tha ki unhen do baras pahale ke javab n mile khat kee bhi yad thi. lekin mainne kabhi unakee rajaniti men dakhal nahin diya. charchil ne kaha tha ki main yahan par british samrajy ko bhang karane ke lie adhyakshata nahin kar raha hoon. ye bat bhashan kala kee shaili ho sakati hai lekin aadhunik tathyon ko dekhate hue ye ek nirarthak bayan tha.

ye bhang karane kee karravaee rajaniti, krantikari senaon, kamyunist prachar, bhadakaoo bhid jutane ya sadak ke kinare diye gaye bhashanon ka natija nahin hai. ye to shadayantrakariyon ke chhal kapat ka natija hai. ye antarrashtriy vigyapanadata - rediyo, telivijan aur moshan filmen, karen aur traiktar, sains ke naye naye avishkar aur gati badhaye jane aur sanchar kee vazah se huee hai. yahi ve krantikari kadam rahe hain jo samrajyon ke dhahane kee vazahen rahi hain.

svitazaralaind lautane ke turant bad mujhe neharoo se ek patr mila. usake sath unhonne ledi mauntabetan se parichay ka not bheja tha. ledi ko vishvas tha ki ham donon men bahut kuchh ek saman hoga. neharoo karsiyar ke pas se guzarane vale the aur shayad ham mulakat kar saken. lukerne men unake rajadooton kee varshik baithak hone vali thi. unhonne likha tha ki unhen achchha lagega agar main vahan aaoon aur vahan rat gujaroon. agale din ve mujhe manoir de ban men chhod denge. isalie main lukerne chala gaya.

mujhe yah dekh kar hairani huee ki ve bhi meri tarah chhote kad ke aadami the. unakee putree misej gandhi bhi maujood thin. ve pyari si shant mahila thin. neharoo mujhe vyavahar aur sanvedanashilata ke hisab se bahut achchhe vyakti lage. ve behad satark aur tarif karane vale vyakti the. shuroo shuroo men ve sankochashil lage. ham ek sath lukerne se chale aur gadi men manoir de ban ke lie ravana hue jahan mainne unhen lanch ke lie aamantrit kiya tha. unakee putree doosari kar men pichhe pichhe aa rahi thi kyonki unhen jineva jana tha. raste men ham donon men bahut mazedar baten hueen. unhonne lord luees mauntabetan kee bahut tarif kee jinhonne bharat ke vaisaray ke roop men vahan par ingalaind ke hit samapt karane men bahut shanadar bhoomika nibhayi thi.

mainne unase poochha ki bharat kis vicharadhara kee disha kee taraf badh raha hai. unhonne kaha ki disha chahe koee bhi ho, ye bharatavasiyon kee behatari ke lie hai. unhonne bataya ki ve pahale hi panchavarshiy yojana shuroo kar chuke hain. neharoo raste bhar bahut samajhadari se bat karate rahe jabaki unaka draivar kam se kam sattar mil prati ghanta ya usase jyada kee spid se tang sadakon aur tikhe modon par hoshiyari se gadi chala raha tha. neharoo bharat kee rajaniti ke bare men samajhane men vyast the aur mujhe ye bat svikar karani hi hogi, main kar kee gati ko dekhata, pichhe kee sit par baitha itana sahama huaa tha ki unakee aadhi baten sun hi nahin paya. kar ke brek lagate, ham aage kee taraf ludhak jate lekin neharoo bina ruke bolate jate. bhagavan ka shukr hai ki kar aakhirakar ek chaurahe par ek pal ke lie rukee jahan unakee putree ko hamase vida hona tha. tabhi mainne dekha ki ve behad pyare aur khyal rakhane vale pita ban gaye. unhonne apani beti ko gale se lagaya aur pyar se kaha,'apana khyal rakhana.' mujhe lagata hai ki ye shabd putree kee taraf se pita ko kahe jate to jyada achchha lagata.

koriyaee sankat ke dauran jab poori duniya ek khataranak mod par sans roke khadi thi, chini dootavas ne fon karake poochha ki kya main jineva men chau en lai ke samane siti laits ke pradarshan kee anumati doonga? chau en lai yah nirnnay lene valon kee dhuri men the ki yuddh hoga ya shanti sthapit kee jayegi.

agale din pradhanamantree ne jineva men hamen apane sath khana khane ke lie aamantrit kiya. ham jineva ke lie chalane vale hi the ki pradhanamantree ke sachiv ne fon karake bataya ki mahamahim ko sammelan men der ho sakati hai aur ki ham unake lie intazar n karen. ve bad men aakar lanch men shamil ho jayenge.

jab ham vahan pahunche to hamari hairani kee sima n rahi jab hamane chau en lai ko hamare svagat men apane ghar kee sidhiyon par intazar karate hue dekha. poori duniya kee tarah main bhi yah janane ke lie bechain tha ki sammelan men kya huaa. isalie main unase poochh baitha. unhonne vishvas ke sath mera kandha thapathapaya,'sab kuchh achchhi tarah se tay ho gaya hai.' kaha unhonne,'bas panch minat pahale.'

mainne is bare men kaee rochak kisse sune the ki kis tarah se kamyooniston ko tisare dashak men bhitari chin men kafi andar tak dhakel diya gaya tha aur kis tarah se mao tse tung ke netritv men bikhare hue kamyoonist ek sath jute the aur jaise jaise ve piking kee taraf badhate gae, karavan badhata gaya. unhonne sath karod chini janata ka vishvas vapis jita.

chau en lai ne us rat hamen mao ste tung kee piking men jit kee marmasparshi kahani sunayi. vahan par das lakh chini log unake svagat men khade the. ek bahut bade maidan ke ek sire par pandrah fut ooncha ek bada sa pletafarm banaya gaya tha. jab ve pichhe se sidhiyan chadh kar oopar aaye to sabase pahale unaka sir nazar aaya. lakhon logon ne poore gale se chilla kar unaka svagat kiya aur jaise jaise ve poore nazar aate gaye, ye shor badhata hi gaya. jab chin ke vijeta mao tse tung ne vishal jan samooh dekha to ek pal ke lie khade rah gaye tab unhonne donon hathon se apana chehara dhaka aur foot foot kar roye.

chau en lai ne chin kee prasiddh march ke dauran unake sath kathinaiyon aur dil todane vali kaee ghatanaon men sanjhedari kee aur jab main unake mehanati khoobasoorat chehare kee taraf dekh raha tha to hairan ho raha tha ki ve kitane shant aur uÅ rjavan dikhate honge.

mainne unhen bataya ki pichhali bar main 1936 men shanghaee gaya tha.

'oh, han.' unhonne sochate hue kaha,'ye hamare kooch par nikalane se pahale kee bat hai.'

'han, ab to aapako itani door nahin jana,' mainne mazak men kaha.

dinar ke samay hamane chini shainpen pi (khas buri nahin thi) aur roosi logon kee tarah kaee bar jam takaraye. mainne chin ke bhavishy ke lie jam uthaya aur kaha ki halanki main kamyoonist nahin hoon, main chini janata aur sab logon ke lie behatar zindagi ke lie unakee aashaon aur ichchhaon men poore dil se unake sath hoon.

vevey ne hamare naye dost bane. inamen se mistar emel rojiyar aur mistar mishel rojiyar aur unake parivar the aur sab ke sab sangit premi the. main emel ke zariye kansart piyanovadak klara haskil se mila. ve vevey men rahati thin aur ve jab bhi shahar men hotin klara aur donon rojiyar parivar dinar par hamare ghar aate aur bad men klara hamare lie piyano bajatin. halanki ve sath baras kee umr par kar chukee thin, ve apane kairiyar ke shikhar par thin aur unhonne yoorop aur amerika donon jagah dhoom macha rakhi thi. lekin 1960 men beljiyam men ve ek tren ke payadan se fisal gayin aur unhen asaptal le jaya gaya jahan par unakee mrityu ho gayi.

kaee bar main unake rikard bajata hoon. unakee mrityu se pahale banaye gaye rikard. is pandulipi ko chhathi bar likhane ka kam shuroo karane se pahale main bithovan ke piyano kansarto nambar 3 ko laga deta hoon. isamen klara piyano par hain aur markevich kandakt kar rahe hain - ye mere lie saty kee parakashtha ke itane hi nikat hote hain jitana kala ka koee any mahan kary ho sakata hai aur jo is pustak ko poora karane ke lie mere lie utsah ka srot raha hai.

agar ham apane parivar ke sath hi itane vyast n hote to svitazaralaind men hamara bahut achchha samajik jivan hota. ham spen kee rani aur kaunt aur kauntest shevariu da' aantareguee ke kafi najadik rahate the aur ve log hamare prati bahut achchhi tarah se pesh aate the. inake alava, pados men bahut sare filmi sitaren aur lekhak raha karate the. ham aksar jorj aur benita saindars se mulakat kar lete hain aur noel kovard bhi hamare padosi hain. vasant ke dinon men hamare kaee amerikee aur angrez dost hamase milane aate hain. troomain kapote, jo kabhi kabhar svitazaralaind men kam karate hain, aksar aa jate hain. eestar kee chhuttion ke dauran ham bachchon ko dakshini aayaralaind le jate hain. ye ek aisi yatra hoti hai jisakee poora parivar har varsh rah dekhata hai.

garmiyon men ham shorts pahane taires par khana khate hain aur rat das baje tak sandhya vela kee roshani dekhate bahar baithe rahate hain. achanak hi ham landan aur peris aur kaee bar do ghanton kee aasan yatra kee doori par venis ya rom jane ka faisala kar lete hain.

peris men pol luees velar aksar hamari mehamananavaji karate hain. ve hamare khas dost hain aur ve agast men hamare poore parivar ko ek mahine ke lie medeteriyan men apani khoobasoorat stet la rine jene men aamantrit karate hain. vahan bachchon ke lie tairakee aur votar skeeing ke bharapoor mauke hote hain.

dost aksar mujhase poochhate rahate hain ki kya main yunaited stets - nyoo yark ko mis karata hoon. mera do took javab hota hai - nahin. amerika badal chuka hai; isi tarah se nyoo yark bhi. bade paimane par audyogik sansthaon, pres, telivijan aur vanijyik vigyapan baji ne mujhe amerikee jivan shaili se poori tarah se door kar diya hai. main sikke ka doosara paksh chahata hoon. jivan ka aasan vyaktigat bhav chahata hoon. badi badi galiyan aur aakash chhooti imaraten nahin jo hamesha bade karobar aur unakee aur bhi badi upalabdhiyon kee yad dilati rahati hain.

yunaited stets men apane sabhi hiton ko samapt karane men mujhe ek baras se bhi jyada ka samay lag gaya. ve laim lait par meri yooropiy aay par 1955 tak taiks lagana chahate the. unaka dava tha ki main abhi bhi amerikee nivasi hoon. bhale hi mujhe us desh men 1952 men ghusane se mana kar diya gaya tha. mere pas koee kanooni rahat nahin thi jaisa ki mere amerikee vakeel ne bataya, mamale men apana paksh rakhane ke lie us desh men vapis jane ke mere bahut kam aasar the.

apani sabhi amerikee kanpaniyon ko bhang karane aur apane sabhi amerikee hiton ke nivesh samapt kar lene ke bad main is sthiti men tha ki main unhen yah kah sakoon ki bhad men jao lekin main kisi doosare desh kee raksha ke ahasan tale nahin rahana chahata tha. isalie mainne unake dave se kafi kam rakam par aur jitani rashi mujhe deni chahie thi usase kafi adhik par mainne samajhauta kar liya.

yunaited stets ke sath apane antim sanbandh todana dukhad tha. jab helen, bevarali hils vale ghar kee hamari naukarani ne suna ki ham vapis nahin laut rahe hain to usane ye patr likha.

priy mistar aur misej chaiplin,

mainne aapako kaee patr likhe hain lekin unhen kabhi bhi dak men nahin dala. aisa lagata hai ki aap logon ke jane ke bad sab kuchh galat hota chala gaya hai- mainne aaj tak apane parivar ke alava aur kisi ke lie itani pida nahin bhogi hai. lekin sab kuchh itana anavashyak, bekar aur galat hota chala gaya hai ki main in sabase ubar hi nahin pa rahi hoon. aur jab hamen ye dukhad samachar milata hai, hamen ye dar tha ki kabhi n kabhi ye samachar aayega hi ki ham sab kuchh paik kar den - ye bilkul bhi sanbhav nahin hai, aisa ho hi nahin payega, hamane jo bhi saman paik kiya hai, sab kuchh aansuon se dhul gaya hai aur abhi bhi takalif se mera sir dukh raha hai. mujhe nahin pata ki aap log ise kis tarah se lenge. pliz, pliz, misez saiagar aap kuchh kar sakati hain to mistar saiko ye ghar mat bechane dijiye. harek kamara abhi bhi apane vyaktitv ko banaye rakhe hue hai, bhale hi unamen ab kalin aur parde vagairah hi bache hain. main is ghar ko le kar itani jyada apanepan kee bhavana se bhari huee hoon ki main kisi aur ko ye ghar lene hi nahin doongi. kash, mere khud ke pas itane paise hote, lekin ye sochana hi bevakoofi hai. aap sari falatoo chizen aur staf nikal dijiye. agar aap chahen to aisa ho sakata hai. lekin pliz, ghar ko rakh lijiye. main janati hoon ki mujhe ye sab nahin kahana chahiye lekin main apane aapako rok nahin pa rahi hoon. main kabhi bhi ye khyal nahin chhodoongi ki aap sab kabhi to laut kar aayenge. misej saifilahal ke lie itana hi kafi hai. mujhe aapako tin khat bhejane hain lekin unake lie mujhe bade lifafe kee zaroorat padegi. sabako mera pranam kahiyega aur is painsil se likhane ke karan mujhe maf keejiyega. mera pain bhi to kharab ho gaya hai.

sadara

helena

hamen apane batalar henari se bhi ek khat mila. usane likha tha:

diyar mistar end misej chaiplin,

mainne arase se aapako nahin likha hai kyonki mujhe apani svis angreji men apane aapako thik tarah se abhivyakt karane men achchha khasa vakt lag gaya. kuchh saptah pahale mere sath ek bahut hi mazedar ghatana ghati. mujhe laim lait film dekhane ka mauka mila. ye ek niji pradarshan tha. mis runsar ne mujhe aamantrit kiya tha. vahan par bisek log maujood the. main sirf misâ€tar aur misej sidani chaiplin, mis runsar aur rauli ko hi janata tha. mainne apane lie sabase pichhe vali sit chuni taki main apane khyalon ke sath akele rah sakoon. film vakaee shanadar thi. shayad main sabase jyada oonchi aavaz men hansa hooonga lekin sabase jyada aansoo bhi meri hi aankhon men aaye honge. ye meri dekhi ab tak kee sabase achchhi film thi. ise los enjels men kabhi bhi nahin dikhaya gaya. laim lait ke sangit par aadharit kaee rikard bajaye jate hain. bahut karnnapriy sangit. jab main sunata hoon to jaise badan men bijali daudane lagati hai. lekin ye nahin bataya jata ki ye sangit rachana mistar si kee hai. mujhe ye jan kar sukh mila ki bachchon ko svitzaralaind achchha laga hai. beshak, badon ko kisi doosare desh men ja kar set hone men jyada vakt lagata hai. mera to ye kahana hai ki svitzaralaind duniya ke sabase khoobasoorat deshon men se ek hai. vahan par poori duniya se achchhe skool hain. aur ye sabase purana gannatantr bhi hai 1191 se. jab yahan 4 julaee hoti hai to vahan pahali agast hoti hai. svatantrata divas. halanki chhutti nahin hoti. lekin aap sabhi pahadon ke oopar jalati aag dekhenge. kul mila kar sabase puratanapanthi aur sabase sampann desh. main vahan se dakshin amerika ke lie 1918 men nikala tha. tab se main do bar vapis gaya hoon. mainne svis aarmi men bhi do bar naukari kee hai. mera janm sent gailen, svitzaralaind ke poorvi hisse men huaa tha. barn men mera ek chhota bhaee hai aur ek bhaee sent gailan men hai.

aap sabako meri bahut bahut shubhakamanaen

sadar aapaka

henari

kailiforniya men jitane bhi log mere sath kam karate the, abhi bhi mujhe vetan le rahe the lekin ab mere svitzaralaind ka vasi ban jane ke bad main un sabako vetan dena jari nahin rakh sakata tha. isalie mainne sabake seva tyag vetan ka intazam kiya aur sabako bonas diya. isase mujhe kul 80,000 dolar kharch karane pade. edana purviens apana bonas lene ke alava apani mrityu ke din tak mere rozagar men rahi.

monsyor veradaoo ke lie kast ka chayan karate samay, mainne edana ke lie maidam grosane kee mahattvapoorn bhoomika chuni thi. main usase bis baras se nahin mila tha kyonki vah kabhi bhi stoodiyo nahin aati thi aur aofis kee taraf se use saptahik chek bhijava diya jata tha. bad men usane svikar kiya tha ki jab use stoodiyo fon kol mila to vah romanchit hone ke bajaye dar gayi thi.

jab edana aayi to kaimaramain roli mere dresing room men aaya. usane bhi edana ko bis baras se nahin dekha tha. 'vo aayi hain,' usakee aankhen chamak rahi thin, 'beshak ve pahale jaisi to nahin hain lekin ve fir bhi gazab dikhati hain.' roli ne bataya ki ve apane dresing room ke bahar lon men intazar kar rahi hain.

main koee bhavuk punarmilan nahin chahata tha isalie mainne karobari rukh apanaya, mano ham kuchh hi hafte pahale mile hon,' are, kaisi ho, aakhir hamane tumhen khoj hi liya,' mainne khushi jatate hue kaha.

dhoop men mainne dekha ki muskurate hue usake honth kanp rahe the; tab mainne use bataya ki mainne use kyon yad kiya hai. mainne use film ke bare men bataya. 'ye to bahut hi shanadar pratit hoti hai.' edana hamesha utsah men raha karati thi.

usane apane patr ke ansh padh kar sunaye. kharab nahin tha usaka path? lekin sath hi sath usakee maujoodagi se mujh par purane dinon kee hatash karane vali yaden havi hone lagin. ve din jab sab kuchh bhavishy ke garbh men samaya hota tha.

edana ne apane aapako bhoomika men jhonk diya, lekin bat nahin bani. is bhoomika ke lie yooropiy aabhijaty kee zaroorat thi aur ye kabhi bhi edana men nahin tha. usake sath tin ya char din tak kam karane ke bad mujhe ye manane par majaboor hona pada ki vah is bhoomika ke layak nahin thi. edana bhi nirash hone ke bajaye rahat jyada mahasoos kar rahi thi. mujhase vah dobara nahin mili aur n hi usake samachar hi mile jab tak usane apani seva samapti ke vetan ke lie aabhar manate hue svitzaralaind men patr likha:

diyar charli,

pahali bar main tumhari itane barason purani dosti ke lie aur tumane mere lie jo kuchh bhi kiya usake lie aabhar ke do shabd likhane kee sthiti men huee hoon. hamari shuruaati zindagi men hamare samane itani takalifen nazar nahin aatin, aur mujhe pata hai ki tumhen apani takalifon ka hissa mil chuka hai. mujhe vishvas hai ki behad pyari patni aur parivar ke sath tumhari khushiyon ka pyala bhi chhalak raha hoga.

(yahan usane apani bimari aur doktaron aur narson ke kharchon ke bare men likha tha lekin patr kee samapti usane ek latife se kee thi jaisa ki vah hamesha kiya karati thi.)

ye mainne abhi hal hi men suna tha: ek aadami ko roket men silaband karake oopar aakash men yah dekhane ke lie bhej diya gaya ki dekhen, ye kitane oopar tak ja sakata hai. usase kaha gaya ki vah oonchaee ko napata chale. isalie vah ginata raha, 25000, 30000, 100,000, 500,000. jab vah itane oopar pahunch gaya to usane apane aapase kaha, 'oh, yishoo masiha' tabhi ek bahut hi patali aavaz ne javab diya, 'yes kahiye????'

pliz, pliz, pliz mujhe bhavishy men tumhari taraf se zaroor samachar milen. aur suno, yahin vapis aa jao. tum isi jagah se nata rakhate ho.

tumhari abhinn aur sachchi prashansaka

pyara

edana

in sab barason men mainne edana ko kabhi bhi patr nahin likha. main hamesha usake sath stoodiyo ke jariye sampark karata raha. usaka antim patr is bat ka dhanyavad dene ke lie tha ki vah abhi bhi vetan par hai.

13 navambar 1956

diyar charli

main ek bar fir hazir hoon tahe dil se shukriya ada karate hue aur vapis aspatal men. (lebanon ka kaidars). main apani garadan ke ilaj ke lie eksare le rahi hoon. itani takalif ki isake bad narak bhi kuchh nahin hoga. behad takalifadeh. alabatta, mujhe jo bimari hai, usaka yahi sabase achchha ilaj bataya jata hai. ummid karati hoon ki saptah ke ant men ghar ja sakoongi aur usake bad aaut peshent (hay kitana mazedar). oopar vale ka shukriya ki mere bakee ang thik hain. ye rog lokal hai. ve log to yahi kahate hain. mujhe us shakhs kee yad aati hai jo ek chaurahe par khada kagaz kee chindinya uda raha tha. ek pulis vala aaya aur poochhane laga: 'bhaee majara kya hai?' usane javab diya,'kuchh khas nahin, bas hathiyon ko door kar raha hoon.'

'lekin is shahar men to kahin hathi hain hi nahin,' to bande ne javab diya, 'isaka matalab meri tarakeeb kam kar rahi hai, nahin kya?' aaj ke lie mera yahi bevakoofi bhara latifa. mujhe maf karana.

ummid hai, tum aur tumhara parivar khoob achchhe se hain aur us sab ka aanand utha raha hai jisake lie tumane itane papad bele hain.

hamesha pyar sahita

edana

mujhe is patr ke milane ke kuchh hi din bad usakee mrityu ho gayi thi. aur is tarah se duniya javan hoti hai. aur yuvavastha samane aati hai. aur ham, jo thoda sa jyada ji lete hain, jaise jaise apani yatra par aage badhate hain, thode aur vairagi ho jate hain.

to! ab main apani ye ram kahani samapt karata hoon. mujhe lagata hai ki samay aur paristhitiyon ne mera sath diya hai. main is duniya ke sneh, pyar aur nafarat men palata raha hoon. isake bavajood duniya ne mujhe apana jyada pyar aur kam nafarat di hai. meri jo bhi kamazoriyan thin, mera ye manana hai ki bhagy aur durbhagy badalon kee tarah aate jate rahe hain. main is bat ko janata tha isalie kabhi bhi jo kuchh bura huaa mere sath, usase mujhe dhakke nahin lage aur jo bhi achchha hota raha, us par mujhe hairani hoti rahi. mere jivan kee koee lik nahin thi. koee darshan nahin tha. ham sadhu hon ya shaitan, jivan men sangharsh to sabhi ko karana hi padata hai. main viparit paristhitiyon men bhi diga nahin. kaee bar chhoti chhoti baten mujhe vyathit kar jati thin aur kaee bar badi badi ghatanaen bhi mujhe chhoo nahin payin.

jo bhi ho, mera aaj kee jivan pahale ke jivan se jyada romanchapoorn hai. mera svasthy bahut achchha hai. main abhi bhi srijanashil hoon tatha meri aur filmen banane kee yojana hai. shayad apane lie n bhi banaoon, lekin apane parivar ke doosare sadasyon ke lie likh aur nirdeshit kar sakata hoon. unamen se kaiyon ka thiyetar kee taraf rujhan hai. main abhi bhi bahut mahattvakankshee hoon. main kabhi ritayar ho hi nahin sakata. kaee chizen hain jo main karana chahata hoon. sinema kee apani adhoori patakathaon ko poora karana chahata hoon. mujhe ek natak likhana aur ho sake to opera likhana achchha lagega. dekhen, samay mere lie kya tay karata hai.

shopenahavar ne kaha tha ki, khushi ek nakaratmak sthiti hai- lekin main unase sahamat nahin hoon. pichhale bis baras se main janata hoon ki khushi kya hoti hai. main kismat ka dhani raha ki mujhe itani shanadar bivi mili. kash, main is bare men aur jyada likh pata lekin isase pyar juda huaa hai aur parafaikt pyar sari kunthaon se jyada sundar hota hai konki ise jitana jyada abhivyakt kiya jaye, usase adhik hi hota hai. main oona ke sath rahata hoon aur usake charitr kee gaharaee aur saundary mere samane hamesha naye naye roopon men aate rahate hain. yahan tak ki jab vah vevey kee tang galiyon men mere aage aage chal rahi hoti hai to apani sadagi poorn garima ke sath apani dubali patali sidhi kaya ke sath, chal rahi hoti hai, usake lambe kale bal jisamen ekadh safed bal nazar aa jata hai, usakee taraf se pyar aur prashansa kee ek lahar achanak chal kar meri taraf aati hai. vah isi sneh kee hi to moorti hai. aur mera gala rundh jata hai.

is tarah kee khushi ke sath, kaee bar main sooryast ke samay apane taires par baith jata hoon aur door vistrit lon ke pare jheel men aur usake bhi pare aashvast karate se pahadon kee taraf dekhata hoon aur is mood men kisi bhi chiz ke bare men nahin sochata aur pahadon kee adbhut sthirata ka aanand uthata rahata hoon.

apani vyaktigat samasyaon ke dauran mainne yunaited aartists ke karobar kee taraf jyada dhyan nahin diya tha. ab mere vakeel ne chetaya ki kampani 1,000,000 dolar ke ghate men chal rahi hai. jab isake achchhe din the to har varsh 40,000,000 se 50,000,000 dolar tak ka labh kama kar de rahi thi. lekin mujhe yad nahin aata ki mujhe do se jyada labhansh mile hon. apani samriddhi ke shikhar par yunaited aartists ne char sau angrezi thiyetaron men 25 pratishat hissedari juta li thi aur isake lie use ek paee bhi nahin chukani padi thi. mujhe pakke taur par nahin pata ki ye sab hamane kaise hasil kiya tha. mujhe aisa lagata hai ki ye hamen hamari filmon ke nirman kee garanti dene ke badale diye gaye the. doosari amerikee film kampaniyon ko isi tarah se british sinema men bahut badi rashi ke stok lene pade the. ek aisa vakt bhi aaya tha ki raink sangathan men hamari ikviti ka hissa 10,000,000 dolar ke barabar tha.

lekin ek-ek karake yunaited aartists ke sheyaradharakon ne apane sheyar kampani ko vapis bech diye the aur inakee chukauti karane men kampani kee halat patali ho gayi thi. achanak mainne paya ki main yunaited aartists kee kampani ka aadha malik hoon aur ye kampani 1,000,000 dalar ke ghate men chal rahi thi. mairi pikaford meri partanar thi. usane is tathy kee or dhyan dilate hue chetavani bhara patr likha ki sabhi bainkon ne aur karje dene se mana kar diya hai. mujhe is bat kee jyada chinta nahin thi kyonki ham isase pahale bhi karje men aa chuke the aur safal filmon ne hamen hamesha in sankaton se bahar nikal liya tha. isake alava, mainne abhi abhi monsyor veradaoo poori kee thi aur main ye man kar chal raha tha ki ye boks aofis par khoob safal rahegi. mere pratinidhi aarthar kailli ne kam se kam 12,000,000 dolar kee kamaee ka anuman lagaya tha aur agar ye sach ho jata to ye hamari kampani ke karje to utaregi hi, 11,000,000 dolar ka munafa bhi de jayegi.

holivud men mainne apane doston ke lie ek niji sho kee vyavastha karayi thi. ant men, thomas man, layan fyooshavengar aur kaee doosari vibhootiyan khadi ho gayin aur ek minat se bhi jyada tak taliyan bajati rahin.

poore vishvas ke sath mainne nyoo yark men kadam rakha. lekin mere vahan pahunchate hi deli nyooz ne mujh par hamala kar diya:

chaiplin apani nayi film ke pradarshan ke lie shahar men hain. 'mere sahayatreeÂ·' ke roop men unake sambodhan ke bad main unhen nyauta deta hoon ki ve pres men apana chehara dikhayen kyonki main vahan par unase ek ya do pareshan karane vale saval poochhoonga.

yunaited aartists ke prachar staf ne is bat par der tak vichar vimarsh kiya ki kya mere lie amerikee pres se milana thik rahega. main pareshan tha kyonki us din subah hi main videshi pres se mil chuka tha aur unhonne bahut garmajoshi aur utsah ke sath mera svagat kiya tha. isake alava main un logon men se nahin hoon jo gidad bhabhakiyon se dar jayen.

agali subah hamane hotal men ek bada-sa kamara aarakshit karaya aur main amerikee pres se mila. jab kokatel sarv kar diye gaye to main hazir huaa, lekin mainne tad liya ki dal men kuchh kala hai. main ek chhoti si mej ke pichhe se ek chhote se manch se bola. main apani aavaz men jitani mishree ghol sakata tha, gholi aur bola,'aap log kaise hain, deviyo aur sajjano, main yahan par isalie hazir huaa hoon taki main apani film ke bare men aur apani bhavi yojanaon ke bare men jo bhi tathy aap janana chahen, unake bare men bata sakoon.'

ve log chup rahe. 'sab ek sath mat boliye,' mainne muskurate hue kaha.

aakhirakar pahali pankti ke pas baithi ek mahila patrakar ne shreeganesh kiya,'kya aap kamyoonist hain?'

'nahin,' mainne dridhata se javab diya,'agala saval pâ€liz,'

isake bad bhunabhunane kee ek aavaz aane lagi. mujhe laga ki deli nyooz vale ve vahi mere shubhachintak honge, lekin unakee gair hazari saf taur par mahasoos kee ja sakati thi. lekin jo vakta khade hue ve apana ovarakot pahane hue maile kuchaile se lagane vale nirih prani the aur ve apane un kagazon par jhuke hue the jinamen se ve padh rahe the.

'maf keejiye,' mainne kaha,'aapako fir se padhana padhega, aap jo bhi kah rahe hain, main usaka ek bhi shabd samajh nahin pa raha hoon.'

unhonne shuroo kiya, 'ham, kaitholik yuddh ke .. '

mainne toka,'main yahan par kisi kaitholik yuddh ke .. varishth bhuktabhogiyon ke savalon ka javab dene ke lie nahin aaya hoon. ye baithak pres ke lie hai.'

'aap amerika ke nagarik kyon nahin bane hain?' ek aur aavaz.

'mujhe apani rashtriyata badalane kee koee vazah nazar nahin aati. main apane aapako vishv ka nagarik samajhata hoon.' mainne javab diya.

thodi der ke lie hangama mach gaya. do ya tin ek sath bolana chahate the. alabatta, ek aavaz doosari aavazon par havi ho gayi,'lekin aap apani rozi roti to amerika se kamate hain!'

'achchhi bat hai,' mainne muskurate hue kaha,'agar aap ise aarthik roop se taulana chahate hain to main aapake samane sare aankade ginava deta hoon. mera karobar antarrashtriy svaroop ka hai aur meri kamaee ka sattar pratishat videshon se aata hai. aur maze kee bat, us par sattar pratishat kar ka labh amerika ko milata hai. ab aap hi dekh lijiye, main aapaka kitana achchha peing gest hoon!'

kaitholik lizan ke pakshadhar ne ek bar fir apana sir uthaya,'aap apana dhan yahan par kamate hain ya nahin, ham log, jinhonne frans ke taton par apane sainik utare hain, is bat par aapase khafa hain ki aap is desh ke nagarik nahin hain.'

'aap hi akele aise sajjan nahin hain jinake sage frans ke taton par utare hain,' mainne bataya,'mere do bete bhi paitan kee sena men hain aur ekadam morche par hain aur ve n to aapakee tarah tathyon ko bhuna rahe hain aur n hi unaka fayada hi utha rahe hain.'

'kya aap hains eslar ko janate hain?' ek any riportar.

'han, ve mere bahut pyare dost hain aur ve bahut achchhe sangitakar hain.'

'kya aapako pata hai ki ve kamyoonist hain?'

'main is bat kee paravah nahin karata ki ve kya hain, meri dosti rajaniti par aadharit nahin hai.'

'fir bhi aisa lagata hai ki aap kamyooniston ko pasand karate hain?' ek any riportar.

`kisi ko bhi ye batane kee zaroorat nahin hai ki mujhe kya pasand karana chahiye aur kya nahin. ham abhi tak us tarah ke sanbandhon tak nahin pahunche hain.'

tabhi usi uttejana ke bich men se ek aavaz ubhari,'kaisa lagata hai aisa kalakar hona jisane chhote logon kee khushiyon aur samajh ke sath poori duniya ko itana samriddh kiya ho aur amerikee pres ke tathakathit pratinidhiyon kee nafarat aur fatakar ka patr banaya jana aur mazak ka patr banana?'

main sahanubhooti ke do bol sunane ke lie itana taras gaya tha ki main achanak tok baitha,'maf keejiye, main aapakee bat nahin samajh paya. kya aap apana saval doharayenge?'

mere prachar prabandhak ne mujhe tahoka mara aur fusafusaya,'ye aadami to aapake paksh men hi bat kar raha hai. usane bahut hi umda hi bat kee hai.' ye amerikee upanyasakar aur kavi jim egi the jo us samay taims maigajin ke lie vishesh fichar lekhak aur samikshak ke roop men kam kar rahe the.

'maf keejiye,' mainne kaha,'main aapakee bat sun nahin paya, kya aap apani bat doharayenge?'

'mujhe nahin pata ki main aisa kar paoonga ya nahin,' kaha unhonne. ve thoda pareshan ho gaye the, fir bhi unhonne lagabhag vahi shabd dohara diye.

mujhe koee javab hi nahin soojha. isalie mainne apana sir hilaya aur kaha,'koee tippani nahin, lekin aapaka aabhar!'

isake bad to main ukhad hi gaya. unake bhale lagane vale shabdon ne mujhase aur ladane kee takat hi chhin li thi. 'mujhe khed hai deviyo aur sajjano,' mainne kaha,'main to ye man kar chal raha tha ki ye pres sammelan meri film ke bare men sakshatkar hai, isake bajaye, ye to rajanaitik utha patak men badal gaya hai. isalie mujhe aur kuchh nahin kahana hai.'

sakshatkar ke bad main bhitar hi bhitar bimar ho gaya tha, kyonki main janata tha ki mere khilaf ek mazaboot ugr morcha khol diya gaya hai.

isake bavazood main is par yakeen nahin kar saka. mujhe d gret diktetar par badhaee dete hue bahut hi shanadar patr mile the aur usase jo kamaee huee thi, vah pahale kee sari filmon kee kamaee par kar gayi thi aur film ke pradarshit hone se pahale mujhe bahut sare pratikool prachar ka samana karana pada tha. mujhe monsyor veradaoo kee safalata par poora bharosa tha aur yunaited aartists ke staf kee bhi yahi ray thi.

mairi pikaford ne fon karake bataya ki vah oona aur mere sath primiyar men aana chahegi, isalie mainne unhen hamare sath '21' par khana khane ke lie aamantrit kiya. mairi dinar par bahut der se pahunchi thin. unhonne bataya ki unhen ek kokatel parti kee vajah se deri ho gayi. vahan se nikalane men unhen bahut mushkil ho rahi thi.

jis vakt ham thiyetar men pahunche to bahar apar bhid jut chukee thi. jis vakt ham lobi men se rasta bana kar nikal rahe the, hamane dekha ki ek aadami rediyo par prasaran kar raha hai: 'aur ab charli chaiplin aur unakee patni aa pahunche hain. aaha, aur unake sath unake mehaman ke roop men hain mook filmon ke dinon kee shanadar abhinetree jo abhi bhi poore amerika kee har dil ajij hain. ye hain mis mairi pikaford. mairi, kya aap is shanadar primiyar ke bare men kuchh nahin kahengi?'

lobi thasathas bhari huee thi. mairi kisi tarah se bhid men se rasta banate hue maikrofon tak pahunchin. ve abhi bhi mera hath thame hue thin.

'aur ab, deviyo aur sajjano, pesh hain mairi pikaford!'

khinche jane aur dhakele jane ke bich mairi ne kaha, 'do hazar sal pahale yishu ka janm huaa tha aur aaj kee rat ..' ve aage kuchh nahin kah payin. choonki ve abhi bhi mera hath thame hue thin, unhen bhid ke ek dhakke ne maik se pare dhakel diya. main aksar is bat par hairan hota hoon ki ve aage kya kahane vali thin.

us rat thiyetar ka mahaul asahaj karane vala tha. ek bhavana kam kar rahi thi ki darshak kuchh siddh karane ke lie aaye hain. jis pal film shuroo huee, bechain pratyasha aur atit ke sukhad ahasas, jinake sath meri filmon ka svagat huaa karata tha, unakee jagah par bich bich men kuchhek sisakariyon ke bich bikhare bikhare, narvas hansi ke pal the. mujhe ye svikar karana hi hoga ki sisakari bhari ye pratikriyaen pres kee sari narazagi se bhi jyada takalif de rahi thin.

jaise jaise film aage badhati gayi, meri chinta badhati gayi. hansi ke pal the lekin ye bikhare hue the. ye purane vakt ke, d gold rash ke, ya siti laits ke ya sholdar aarms ke thahake nahin the. ye thiyetar men chal rahi sisakariyon ke khilaf chunautipoorn hansi thi. mera dil doobane laga. main apani sit men aur der tak nahin baith paya. mainne oona se fusafusaya,'main bahar lobi men ja raha hoon. ab aur sahan nahin hota mujhase.' usane mera hath dabaya. mere hath men muchada huaa karyakram patrak tha, ise main itana jyada tod marod chuka tha ki ye meri hatheliyon ko pasine se gila karane laga. isalie mainne use apani sit ke niche fenk diya. main dabe panv bich vale raste par aaya aur lobi kee taraf nikal gaya. main thahake sunane aur unake bich men se uth kar pare chale aane ke bich bant gaya tha. tab main haule haule chalata huaa bich vali manzil tak yah dekhane ke lie aaya ki vahan par kya chal raha hai. ek aadami bakee aur logon kee tulana men sabase jyada hans raha tha. nishchit taur par mera koee dost raha hoga. lekin ye vikrit aur narvas hansi thi mano vah kuchh siddh karana chahata ho. balkani men bhi yahi hal chal raha tha.

do ghante tak main lobi men, gali men aur thiyetar ke aas pas chahalakadami karata raha aur fir vapis thiyetar men film dekhane aa jata. ye sab bich bich men chalata raha. aakhir film khatm huee. arl vilsan, stambhakar, jo bahut hi pyara aadami tha, mujhase lobi men milane vale logon men sabase pahala tha. 'mujhe ye bahut achchhi lagi.' usane 'mujhe' par bahut zor diya. tab mere pratinidhi aarthar keli bahar aaye. 'beshak, ye ek karod bis lakh ka dhandha to nahin hi karane ja rahi hai.' usane kaha.

'main aadhe par hi samajhauta kar loonga,' mainne mazak men kaha.

isake bad hamane lagabhag ek sau pachas logon ko khane kee davat di. unamen se kuchh purane dost the. us sham vahan par tarah tarah kee baten hueen aur shaimpen sarv kiye jane ke bavajood mamala hatash karane vala tha. oona jaldi hi vahan se chali gayi lekin main aadha ghanta aur ruka raha.

harabart beyard svope, jinhen main pasand karata tha aur samajhadar samajhata tha, film ke bare men mere dost don stivart se bahas kar rahe the. svope ko ye pasand nahin aayi thi. us rat kuchh hi logon ne mujhe badhaee di. don stivart, jo meri tarah khud bhi thode nashe men the, bole,'charli, aas pas bahut se harami maujood hain jo aapakee film par rajaniti kee rotiyan senkana chahate hain. lekin film bahut oonchi chiz bani hai aur darshak ise pasand karenge.'

is samay tak main is bat kee paravah nahin kar raha tha ki kaun kya kah raha hai. ab mujhamen virodh karane kee takat nahin bachi thi. don mujhe hotal tak chhodane aaye. jab ham pahunche to oona pahale hi so chukee thi.

'kaun si manzil hai?' don ne poochha.

'satrahavin'

'he bhagavan, aapako pata hai ki ye kaun sa kamara hai? ye vahi kamara hai jisamen vo ladaka lej par nikal aaya tha aur kood kar jan dene se pahale vahan par barah ghante tak khada raha tha.'

us sham ka isase behatar klaimeks aur kya ho sakata tha. alabatta, main ye manata hoon ki mainne ab tak jitani bhi filmen banayi hain, unamen se monsyor veradaoo sabase jyada chaturaee aur samajhadari se banayi gayi film hai.

meri hairani kee sima n rahi jab monsyor veradaoo nyoo yark men chh: saptah tak chalati rahi aur usane bahut achchha karobar kiya. lekin ye achanak hi mandi pad gayi. jab mainne yunaited aartists ke graid siars se is bare men poochha to usane bataya,'aap jo bhi film banate hain, vah pahale tin ya char hafte tak to bahut achchha karobar karati hai. karan ye hai ki aapake bahut sare purane prashansak hain. lekin unake bad aati hai aam janata. aur sach kahen to pres aapake pichhe kam se kam das baras se latth le kar padi huee hai aur us latthabaji kee kuchh to asar hona hi tha. yahi vajah hai ki karobar men mandi aa gayi hai.'

'lekin ye to manana hi padega ki logon men hasy bodh hai.' mainne poochha.

'yahan dekhiye,' usane mujhe deli nyooj aur harst ke akhabar dikhaye, aur ye akhabar sare desh men jate hain.'

ek akhabar men ek chitr dikhaya gaya tha jisamen monsyor veradaoo dikhane vale ek thiyetar ke bahar nyoo jarsi kaitholik lizan ke log hath men plekard le kar dharana de rahe the. un logon ke hathon men jo bord the, un par likha tha,

'charli komared hai'

'deshadrohi ko desh se bahar nikalo'

'chaiplin bahut din tak mehaman ban kar rah liya'

'chaiplin, kritaghn aur kamyooniston se sahanubhooti rakhane vala'

'chaiplin ko roos bhejo'

jab kisi vyakti par nirasha aur takalif kee duniya toot padati hai to agar vah hatasha kee taraf nahin mudata to darshan aur hasy kee taraf mud jata hai. aur jab graid ne mujhe dharana dene valon kee tasvir dikhayi, to us vakt thiyetar ke bahar ek bhi darshak nahin tha. mainne mazak men kaha,'spasht hi ye tasvir subah panch baje li gayi hogi.' alabatta, jahan kahin bhi monsyor veradaoo bina badha ke dikhayi gayi, isane samany kee tulana men behatar hi karobar kiya.

pikchar ko desh ke sabhi bade sarkiton men buk kiya gaya tha. lekin amerikee lijan kee taraf se aur doosare samoohon kee taraf se dhamakee bhare patr milane par unhonne sho dikhane band kar diye. lizan ne dhamakane ka prabhavashali tarika apanaya tha ki agar ve koee chaiplin film dikha rahe hote ya koee aisi filmen dikha rahe hote jise ve anumodit nahin karate the to ve vitarakon ko poore ek baras tak thiyetar ka bahishkar karane kee dhamakee dete the. denavar men pahali rat film ne bahut achchha karobar kiya lekin is tarah ke dhamakee bhare vyavahar ke karan use utar diya gaya.

nyoo yark kee ye vali hamari yatra ab tak kee yatraon kee tulana men sabase jyada nakhush karane vali thi. rozana hamen film ke radd kiye jane kee khabaren milatin. isake alava, mujhe gret diktetar ko le kar chori ke ilzam men fansa diya gaya tha aur pres aur janata kee bhishan nafarat aur virodh ke charam bindu par pahunchane par aur jab ki sinet men char sinetar hath dho kar mere pichhe pad gaye the, meri is ichchha ke viruddh ki is mamale ko thoda sthagit kar diya jaye, mamale ko joori ke samane le jaya gaya.

aage badhane se pahale main ye kah kar kuchh baten saf kar lena chahata hoon ki mainne hamesha akele ke balaboote par apani patakathaen khud hi sochi aur likhi hain. mamala abhi shuroo bhi nahin huaa tha ki nyayadhish ne yah ghoshana kar di ki unake pita mar rahe hain aur ki ham samajhauta kar len taki vah mamala nipata saken aur apane pita ke pas ja saken. doosare paksh ne isamen takanikee fayada dekha aur samajhaute ke prastav ko lapak kar svikar kar liya. agar samany paristhitiyan hotin to mainne mamale ko aage badhane par zor diya hota, lekin ek to main us vakt amerika men alokapriyata ke shikhar par tha aur is tarah ke nyayalay ke dabav men aa gaya tha, main dara huaa tha ki aage n jane kya ho jaye, hamane samajhauta kar liya.

12,000,000 dolar kamane kee sari ummiden dhool men mil chukee thin. ab to usakee keemat vasool karane ke bhi lale pade hue the. ek bar fir yunaited aartists gahare sankat men pad gayi thi. kifayat karane kee drishti se mairi ne is bat par zor diya ki main apane pratinidhi aarthar kailli kee chhutti kar doon aur jab mainne use yad dilaya ki main bhi kampani ka aadha malik hoon to mohatarama naraz ho gayin.

'agar mera pratinidhi jata hai, mairi, to aapaka pratinidhi bhi zaroor jayega.' mainne kah diya. isase avarodh paida ho gaya aur mujhe mazabooran kahana pada,'ab ham donon men se hi ek kampani kharide aur doosara beche. apani keemat boliye.' lekin mairi koee keemat lagane ke lie taiyar nahin thin aur n hi main keemat lagane men pahal kar raha tha.

aakhir, eestarn sarkit aof thiyetars ka pratinidhitv karane vali vakeelon kee ek farm hamari sankat mochak ban kar samane aayi. ve kampani par niyantran chahate the aur 12,000,000 dolar dene ke lie taiyar the. 7,000,000 dolar nakad aur 5,000,000 dolar sheyaron ke roop men. ye bahut hi achchha sauda tha.

'dekho,' mainne mairi se kaha,'aap mujhe abhi nakad 5,000,000 dolar de dijiye aur bakee aap rakh sakati hain.' ve is bat se sahamat ho gayin aur kampani ko bhi isamen etaraz nahin tha.

kaee hafton tak saudebaji karane ke bad is aashay ke dastavej taiyar kar liye gaye. aakhirakar mera vakeel mere pas aaya aur bola,'charli, agale das minat bad aapakee haisiyat pachas lakh dolar kee ho jayegi.'

lekin das minat bad usane fon kiya,'charli, sauda khataee men pad gaya hai. mairi ne pain apane hath men le liya tha aur hastakshar karane hi vali thin ki achanak bolin,'nahin, charli ko pachas lakh dolar abhi hi kyon milen aur mujhe do baras tak intazar karana pade!'

hamane tark diya ki unhen sattar lakh dolar mil rahe hain, aapakee tulana men bis lakh dolar jyada. lekin unhonne ye bahana bana diya ki usase unakee aay par taiks ko le kar samasya ho jayegi. ye hamare lie sunahari mauka tha. bad men hamen kampani ko bahut kam keemat par bechane par mazaboor hona pada.

ham kailiforniya laut aaye aur main monsyor veradaoo ke pachade se poori tarah se mukt ho chuka tha isalie main ek bar fir aaidiya sochane ke lie taiyar hone laga. isakee vazah ye thi ki main aashavadi tha aur mujhe abhi bhi is bat ka yakeen nahin tha ki main amerikee janata ka pyar poori tarah se kho chuka hoon, ki ve rajanaitik roop se itane sajag ho sakate hain ki ya hasy se itane hin ho sakate hain ki kisi bhi aise vyakti ka bahishkar kar den jo unâ€hen hansata raha hai. mere pas ek aaidiya tha aur isake dabav ke tale main is bat kee ratti bhar bhi paravah nahin kar raha tha ki natija kya hoga. film banani hi banani thi.

duniya chahe jitane bhi aadhunik bane dharan kar le, use prem kahani hamesha achchhi lagati hai. jaisa ki haizalit ne kaha hai, sanvedana men medha kee tulana men jyada apil hoti hai aur ki ye kala ke kary men kahin bada yogadan karati hai. is bar mera aaidiya ek prem kahani ka tha. isake alava, ye monsyor veradaoo kee pagalapan bhari nirasha kee tulana men doosari tarah kee film hoti. lekin mahattvapoorn bat ye thi ki isaka aaidiya mujhe uttejit kiye hue tha.

laimalait ko taiyar karane men attharah mahine ka samay laga. isake lie barah minat ke baile sangit kee rachana kee jani thi. ye kam himalay men se ganga nikalane jaisa mushkil siddh huaa kyonki mujhe baile kee bhav bhangimaon kee kalâ€pana karani thi. atit men to ye hota tha ki jab film poori ho jati thi tabhi main sangit rachana kiya karata tha aur aisi halat men main ekshan dekh sakata tha. isake bavazood, mainne nrity kee mudraon kee kalpana karate hue sare sangit kee rachana kee. lekin jab sangit poora ho gaya to main hairan pareshan tha ki ye baile ke lie mafik baithega ya nahin kyonki nrity kee koriyografi to nartakon dvara khud hi sochi aur pesh kee jayegi.

aandre eglevaskee ka bahut bada prashansak hone ke nate mainne socha ki unhen baile men liya jaye. ve nyoo yark men the isalie mainne unâ€hen fon kiya aur unase poochha ki kya ve alag hi sangit rachana par 'bloobarda' nrity karana chahenge. mainne unase ye bhi kaha ki ve apane sath nrity karane ke lie kisi bailerina ka nam bhi sujhayen.

bloobard nrity traikovaskee ke sangit par aadharit hai aur paintalis sekend tak chalata hai. isalie mainne kamobesh itani hi avadhi ke lie sangit rachana taiyar kee thi.

ham pichhale kaee mahine se pachas kalakaron vale aarkestra ke sath barah minat ka baile sangit banane kee disha men kam kar rahe the isalie main aandre sahab kee pratikriya janane ko bechain tha. aakhirakar, bailerina melisa hedan aur aandre eglevaskee ye sangit rachana sunane ke lie viman se holivud aaye. jis vakt ve ise sunane ke lie baithe to main bahut jyada narvas tha aur aatm sajag tha. lekin bhagavan ka shukr hai, donon ne ise anumodit kar diya aur bataya ki ye baile ke anuroop hai. mere filâ€m kairiyar ke palon men se ye sabase jyada romanchak pal the - unhen is dhun par nrity karate dekhana. unhonne isamen jo arth bhare, ve aahlad se bhar dene vale the aur isane sangit ko ek mahakavyatmak mahatta pradan kee.

ladakee kee bhoomika ke lie patr ka chayan karate samay main asanbhav kee chah rakhane laga tha. saundary, medha, aur oopar se sanvedanaen prakat kar sakane kee bahut vyapak renj. kaee mahinon tak khojane aur janchane parakhane ke bad bhi nirasha janak natije hi samane aa rahe the. main saubhagyashali tha ki mainne kleyar bloom ko chuna. mere mitr aarthar larents ne usake sifarish kee thi.

hamari prakriti men kuchh aisa hota hai ki ham nafarat aur dukhad baton ko bhi bhool jate hain. mukadama aur usake sath judi sari takalifen hava men barf kee tarah pighal chukee thin. is bich oona char bachchon kee man ban chukee thi. geraldin, maikal, jossi aur vikkee. bevarali hils men ab jivan khushanuma tha. hamane ek sukhad grih vyavastha juta li thi aur sab kuchh thik thak chal raha tha. ravivar ko ham mel-mulakat ka din rakhate aur kaee dost hamase milane aate. unamen jim egi bhi the jo jon hastan ke lie patakatha lekhan ke lie holivud aaye the.

vil durant, lekhak aur darshanik bhi un dinon holivud men the aur yoosielae men vyakhyan de rahe the. ve mere purane mitr the aur kabhi-kabhar hamare ghar par khana khate. ve bahut shanadar shamen hotin. vil bahut hi utsahi aadami the aur unhen kisi bhi tarah ke nashe kee zaroorat n padati. unake lie zidangi ka nasha hi kafi tha. ek bar unhonne mujhase poochha,'sundarata kee aapakee dharana kya hai?' mainne kaha ki mere khyal se ye mrityu aur akelepan, muskurati huee udasi kee sarvatr bichhi satta hai jise ham prakriti men aur pratyek vastu men dekhate hain, ek rahasyamay aadhyatmik sanbandh jise kavi mahasoos karata hai, ye soory kee kiran men chamakata kachare ka dibba bhi ho sakata hai ya gatar men gira huaa gulab ka fool bhi ho sakata hai. el greko ne ise hamare 'sooli par chadhane vale yishoo' men dekha tha.

ham vil se dobara dagalas feyarabainks jooniyar ke yahan dinar par mile. klemens den aur kleyar booth loos bhi vahin the. main kleyar se kaee baras pahale nyoo yark men dablyoo aar harst ke fainsi dres sho men mila tha. us rat ve attharahavin shatabdi ke kosâ€tyoom aur safed vig men gazab kee sundar aur manamohani lag rahi thin. tabhi mainne suna tha ki mere dost jorj moor, jo behad sanvedanashil aur susanskrit vyakti the, ke sath usakee kaha-suni ho gayi thi.

apane prashansakon ke jamavade se ghiri ve sabako sunayi de sakane vali aavaz men moor ka pani utar rahi thin,'aap to achchhe khase rahasyamay nazar aate hain. aap paisa kamate kaise hain?'

ye bahut hi kroor bat thi, khas taur par tab, jab kaee log vahan par maujood the. lekin jorj bahut hi pyare insan the, unhonne hansate hue javab diya tha,'main koyala bechata hoon, apane dost hichakok ke sath thodi-si polo khel leta hoon aur yahan,' us vakt main vahin se guzar raha tha, 'mera dost charli mujhe janata hai.' kleyar ke bare men tab se meri dharana badal gayi thi. bad men mujhe ye sun kar bilkul bhi hairani nahin huee thi ki ve kangres men chali gayi thin aur bad men rajadoot ban gayi thin. unhonne amerikee rajaniti ko prakhyat darshanik jumala gâ€lobaloniÂ· diya tha. 
us rat main klear loos ke dev vani sadrish upadesh sunata raha. beshak vishay dharm kee or mud gaya (ve hal hi men ketholik charch men shamil ho gayi thin) aur mainne charcha ke dauran unase kaha,`aadami ko eesaeeyat ka tamaga apane mathe par lagane kee zaroorat nahin hoti. dharm sadhuon aur papiyon, donon men ek jaisa hota hai. pavitr aatma har kahin hoti hai.' us rat jab ham vida hue to donon hi asahaj mahasoos kar rahe the.

laim lait poori ho chukee thi aur mujhe ab tak kee banayi meri kisi bhi doosari film kee tulana men isakee safalata ke bare men bahut kam shak tha. hamane apane mitron ke lie ek niji sho kee vyavastha kee aur sabhi bahut utsahit the. isalie hamane yoorop ke lie nikalane ke bare men sochana shuroo kiya. oona chahati thi ki bachchon ko holivud ke prabhav se kahin door skool men bharati kiya jae.

main tin mahine pahale hi ri-entri ke paramit ke lie aavedan de chuka tha, lekin abhi tak koee uttar nahin aaya tha. isake bavazood, main jane kee taiyariyon men apane karobar ko vyavasthit karane men laga huaa tha. mere taiks kee failen jama kar di gayi thin aur sare mamale nipata diye gaye the. lekin jab aantarik rajasv seva vibhag ko pata chala ki main yoorop ke lie nikal raha hoon to unhonne ye bat khoj nikali ki mainne unhen aur paise dene hain. ab unhonne ek aisi rashi kee gin kar de di jo chhah ankon men jati thi. unhonne mujhase 2,000,000 dolar kee mang kee. yah rashi us rashi se das guna jyada thi jisaka ve dava kar rahe the. meri chhathi indriy ne mujhe chetaya ki kuchh bhi jama mat karao aur mamale ko turant adalat men le jaye jane ke bare men ad jao. isase jaldi hi, mamooli-si rashi par samajhauta ho gaya. ab unhen kuchh aur rashi vasool nahin karani thi isaliye mainne fir se ri-entri ke paramit ke bare men aavedan kiya lekin koee javab nahin diya gaya. isaliye, mainne vashingatan men ek patr bheja aur unhen soochit kiya ki agar ve mujhe ri-entri paramit nahin dena chahate, to bhi main kisi bhi halat men desh se jana chahata hoon.

ek hafte bad mujhe aapravas vibhag se ek telifon sandesh mila ki ve mujhase kuchh saval poochhana chahate hain aur kya ve mere ghar par aa sakate hain?

`beshak,' mainne javab diya.

tin purush aur ek mahila pahunche. mahila ke hath men stenotaip mashin thi. purushon ke hath men chaukor brifakes the. spasht tha ki ve tep rikarding mashinen lekar chal rahe the. mukhy janchakarta lagabhag chalis baras ka khoobasoorat, sidha, dubala-patala aadami tha. mujhe pata tha ki main char ke mukabale ek hoon aur mujhe apane vakeel ko bhi bulava lena chahie tha lekin mujhe kuchh bhi to nahin chhupana tha.

main unhen dhoop vale porch men le gaya. mahila ne apani stenotaip mashin nikali aur ek chhoti si mej par rakh di. purush log setti par baithe aur apani tep rikording mashinen apane samane rakh lin. janchakarta ne ek fut mota rajistar nikala aur safaee se apane pas mej par rakh diya. main unake samane baitha. vah pej dar pej apane rajistar men dekhane laga.

`kya charls chaiplin aapaka asali nam hai?'

`ji han,'

`kuchh log kahate hain ki aapaka nam - (yahan unhonne koee videshi nam liya) ki aapaka nam galisiya hai!'

'nahin, mera nam charls chaiplin hai aur mere pita ka nam bhi charls chaiplin tha aur main ingalaind paida huaa.'

'aapaka kahana hai ki aap kabhi kamyoonist nahin rahe hain?'

'kabhi nahin, main kabhi bhi apane jivan men kisi rajanaitik sangathan men shamil nahin huaa hoon.'

'aapane ek bhashan diya tha jisamen aapane 'komareda' shabd ka istemal kiya tha. isase aapaka kya matalab tha?'

'bilkul yahi. aap shabdakosh men dekhen. kamyoonist logon ka is shabd par koee ekadhikar nahin hai.'

vah isi tarah se apane saval poochhata raha. achanak usane ek saval poochha,'kya aapane kabhi vyabhichar kiya hai?'

'suniye,' mainne javab diya,'agar aap mujhe desh se bahar rakhane ke lie koee takanikee karan khoj rahe hain to mujhe bata dijiye. main usi tarah se vyavastha kar loonga kyonki main kahin par bhi avanchhit vyakti ban kar nahin rahana chahata.'

'oh, nahin,' vah bola,'yah saval to harek ri-entri paramit men hota hai.'

'vyabhichar kee paribhasha kya hai?' mainne poochha.

ham donon ne shabdakosh men dekha.

'ham man len ki doosare kee patni ke sath sanbandh,' kaha usane.

main kuchh pal sochata raha,'meri janakari men nahin,' mainne javab diya.

'agar aapake desh par hamala ho jata hai, to kya aap isake lie ladenge?'

'beshak, main is desh ko pyar karata hoon. ye mera ghar hai. main yahan chalis baras se rah raha hoon,' mainne javab diya.

'lekin aap kabhi isake nagarik nahin bane?'

'isake khilaf koee kanoon nahin hain, alabatta, main apane taiks yahin ada karata hoon.'

'lekin aap parti lain ke hisab se kyon chalate hain?'

'agar aap mujhe bata den ki parti lain kya hoti hai to main aapako bata doonga ki main isake hisab se chalata hoon ya nahin.'

thodi der ke lie maun pasar gaya, fir mainne apani bat kahi: 'kya aap janate hain ki main is sari musibat men kaise fansa?'

usane sir hilaya.

'aapakee sarakar par ahasan karake!'

usane hairani se apani bhauhen oopar keen.

'roos men aapake rajadoot mistar josef devis ko roosi yuddh rahat kee or se sain fransisko men bhashan dena tha, lekin ain mauke par unaka gala kharab ho gaya aur aapakee sarakar ke ek uchch adhikari ne mujhase poochha ki kya main unake sthan par bolane kee meharabani karoonga aur tab se main isamen apani gardan fansaye baitha hoon.'

tin ghante tak mujhase poochhatachh hoti rahi. ek hafte bad fir unhonne mujhe fon kiya ki kya main aapravas karyalay men aaoonga. mere vakeel ne mere sath chalane kee zid kee. usaka kahana tha,'ho sakata hai ve kuchh aur saval poochhen.'

jab main vahan par pahuncha to main itane sauhardapoorn svagat kee ummid nahin karata tha. aapravas vibhag ke pramukh, majhauli umr ke ek dayalu shakhs ne mano dilasa dete hue kaha,'mujhe khed hai ki aapako hamari vajah se vilanb huaa hai, mistar chaiplin, lekin ab hamane aapravas karyalay kee ek shakha los enjels men bhi kholi hai aur ab aapaka kam jaldi hi ho jaya karega aur aapako apane aavedan patr vashingatan bhejane kee zaroorat nahin padegi. aapase sirf ek saval aur poochhana hai, mistar chaiplin, 'aap kitana arasa bahar rahenge?'

'chhah mahine se jyada nahin,' mainne javab diya,'ham sirf chhutti manane ja rahe hain.'

'nahin to, agar aap jyada arase ke lie ja rahe hain to aapako samay vistar ke lie avashy hi anumati leni hogi.' unhonne mej par ek dastavej rakh diya aur kamare se bahar chale gaye. mere vakeel ne taeji se dastavej kee taraf dekha,'ye huee n bat,' kaha usane, unhonne paramit de diya hai.'

vah aadami ek pen lekar lauta,'kya aap yahan hastakshar karenge, mistar chaiplin, aur han, aapako apani yatra ke doosare kagazat lene honge.'

mere hastakshar kar lene ke bad unhonne pyar se mera kandha thapathapaya,'ye raha aapaka paramit, main ummid karata hoon ki aapakee yatra sukhad rahegi, charli. jaiye, jaldi ghar jaiye.'

shanivar ka din tha aur ham tren se ravivar kee subah nyoo yark ke lie nikalane vale the. main chahata tha ki oona mere sef dipajit boks ko apane kabje men le le kyonki kuchh bhi ho sakata tha aur meri sari poonji isi bakse men rakhi thi lekin oona baink men jakar hastakshar karana talati rahi. aur ab los enjels men ye hamara aakhiri din tha aur das minat men baink band ho jane vala tha.

'hamare pas sirf das hi minat bache hain, isalie hamen jaldi karani hogi!' mainne kaha.

aise mamalon men oona bahut tal matol karati hai. 'kya ham chhuttiyon se vapis aane ka intazar nahin kar sakate?' kaha usane. lekin main zid par ada raha. hamane ek achchha kam kiya nahin to desh se apani sari poonji bahar nikalane ke lie hamen bakee jivan mukadamebaji men hi guzar dena padata.

ye ek khushanuma din tha jab ham nyoo yark ke lie chale. oona jane ke lie antim ghareloo taiyariyan kar rahi thi aur main baramade men khada ghar ko duvidha bhari bhavanaon ke sath dekh raha tha. is ghar men mere sath kitana kuchh ghata tha. itani sari khushiyan, itani sari takalifen aur ab ghar kitana shant aur dostana lag raha tha ki mujhe ise chhodate hue takalif ho rahi thi.

hailan, hamari naukarani aur henari, hamare batalar ko vida kah dene ke bad main rasoee men lapaka aur apani kuk anna ko vida ke do shabd kahe. main aise maukon par bahut sharmila ho jata hoon aur anna, gol-matol si, bhari bharakam mahila thoda ooncha sunati thi. 'gud baya' mainne kaha aur usakee banh ko chhuaa. oona sabase bad men nikali. usane mujhe bataya ki usane kuk aur naukarani ko rote hue dekha tha. mere asistent dayarektar jeri epsatin hamen steshan par chhodane aaye.

shahar ke bahari ilakon kee yatra rahat dene vali thi. samudri yatra shuroo karane se pahale ham ek hafte tak nyoo yark men rahe. jis samay main aanand bhogane ke lie apane aap ko taiyar kar hi raha tha ki mere vakeel charls shvartj yah kahane ke lie aaye ki yunaited aartists ka koee bhootapoorv karmachari mujh par kaee lakh dolar ke lie mukadama kar raha hai. 'ye sab bakavas hai charli, sath hi sath, main chahata hoon ki aap ye samman n len kyonki isaka matalab aapako chhutti se vapis aana pad sakata hai.' is tarah se mujhe in aakhiri char dinon ke lie apane kamare me hi band rah jana pada aur main oona aur bachchon ke sath nyoo yark nahin ghoom paya. alabatta, main laimalait ke pres privyoo ke samay maujood rahana chahata tha, samman mile ya nahin!

krokar, mere prachar prabandhak ne taim tatha laif patrikaon ke sampadakeey staf ke sath ek lanch ka aayojan kiya tha. ye is tarah ka mauka tha ki khud aage badh kar prachar karaya jay. nangi, safed plastar vali divaron vale unake daftar us lanch ke manahoos mahaul ke lie ekadam mafik seting the. main taim staf ke udas, ghute sir vale logon ke sath mazakiya aur antarang banane kee koshish karata raha. khane men chipachipa, rasedar chikan tha jo bilkul besvad tha lekin jahan tak laimalait ke lie achchhe prachar ka saval tha, n to meri maujoodagi ne, n mere unake nazadik aane kee koshishon ne aur n hi khane ne hi koee fayada pahunchaya. unhonne film ke bare men bahut berahami se likha.

halanki pres privyoo ke samay thietar men nishchay hi mahaul dostana nahin tha, lekin bad men mujhe ye dekhakar sukhad aashchary huaa ki kuchh bade akhabaron ne achchhi samikshaen di thin.

tisa
main subah panch baje ke romantik vakt par kvin elijabeth jahaj par chadha. main samman dene valon se bachane ke lie hi aise vakt par apani yatra shuroo kar raha tha. mere vakeel ne hidayat di thi ki main chupake se jahaj par chadhoon, apane aapako suit men band kar loon aur tab tak dek par n aaoon jab tak palayat n utar jaye. mujhe pichhale das baras se har tarah kee kharab baton kee aadat pad chukee thi, isalie mainne usakee bat man li.

main apane parivar ke sath jahaj ke vishal aakar ko us vakt chalate dekhane ka aanand lena chahata tha jab vah vahan se chhootata aur ek doosari duniya men pravesh karata. isake bajaye, main dar ke mare apane kebin men chhupa huaa tha aur portahol men se jhank raha tha.

daravaja khatakhatate hue oona ne kaha, 'main hoon.'

mainne daravaja khola.

'jim egi abhi-abhi hamen vidaee dene ke lie aae hain. ve daik par khade hain. mainne chilla kar unhen bataya ki aap samman dene valon se chhupe hue hain aur portahol men se aapakee taraf dekh kar hath hilaenge. ve tatabandh ke aakhir men khade hue hain.' oona ne bataya.

mainne jim ko logon kee bhid se thoda alag hatakar khade hue dekha. ve tez dhoop men jahaj ka muaayana kar rahe the. mainne jaldi se apana fedora hait liya aur portahol men se apani banh nikal kar hath hilaya. oona doosare portahol men se dekh rahi thi. 'nahin, unhonne aapako abhi bhi nahin dekha hai.' oona ne bataya.

aur jim mujhe kabhi nahin dekh paye. ye aakhiri bar tha ki main jim ko dekh raha tha. duniya se alag akele khade hue. takate hue aur khojate hue. do baras bad dil ka daura padane se unakee mrityu ho gayi thi.

aur aakhir hamane apani yatra shuroo kee. payalat ke jane se pahale hi mainne daravaja khola aur dek par ek aazad aadami kee tarah aa gaya. samane thin aakash chhooti nyoo yark kee imaraten. akeli aur vishal, dhoop men mujhase door jati hueen aur har pal aur adhik khoobasoorat hoti hueen. vishal mahadvip dhundh men gayab ho raha tha aur mujhe ek ajib ehasas se bhar raha tha.

halanki main apane parivar ke sath ingalaind jane kee ummid se hi utsahit tha, main sukhad roop se rahat bhi mahasoos kar raha tha. atalantik ka vistar man ko rahat de raha tha. mujhe laga, mano main koee doosara hi vyakti hoon. main ab filmi duniya ka mithak nahin raha tha n hi badanami ka nishana, balki main ek shadishuda aadami tha jo apane bivi-bachchon ke sath chhutti manane nikala hai. bachche oopari dek par khelane men vyast the jabaki main aur oona dek kee kursiyon par baithe hue the aur isi mood men mujhe param prasannata ka anubhav huaa - ye ehasas udasi ke bahut nikat tha.

ham un doston ke bare men bahut sneh se baten karate rahe jinhen ham pichhe chhod aaye the. yahan tak ki hamane aapravas vibhag men mile mitravat vyavahar kee bhi bat kee. aadami chhote-chhote saujany ke aage kitani aasani se jhuk jata hai. dushmani palana kitana mushkil hota hai.

oona aur mainne yah socha tha ki ham lambi chhutti lenge aur apane aap ko prasannata ke havale kar denge. laimalait ko lanch karane ke karyakram ke sath hamari chhuttiyan bematalab nahin hone vali thi. jab aapako pata ho ki aap aanand ko karobar ke sath mila rahe hain to behad khushi hoti hai.

agale din isase behatar lanch nahin ho sakata tha. hamare mehaman the aarthar rubinasten dampatti aur edolf grin lekin abhi khana chal hi raha tha ki heri krokar ko ek tar thamaya gaya. krokar tar ko apani jeb ke havale karane hi vala the ki sandeshavahak ne kaha: ve vayarales par isake uttar kaaa intajar kar rahe hain. tar padhate samay krokar ke chehare par badal ghir aaye, usane mafi mangi aur mej se uth kar chala gaya. bad men krokar ne mujhe apane kebin men bulaya aur tar padha. tar men likha tha ki mujhe yunaited stets men pravesh karane kee manahi kee ja rahi hai aur desh men fir se pravesh karane se pahale mujhe rajanaitik prakriti aur naitik moolyon ke aaropon ke uttar dene ke lie aapravas vibhag ke janch bord ke samane jana hoga. yunaited pres janana chahati thi ki mujhe kya is bare men kuchh kahana hai.

meri shiraen tan gayin. ab mere lie ye bat koee mayane nahin rakhati thi ki main nakhushi dene vale us desh men fir se jata hoon ya nahin. mainne unhen bataya hota ki main unake damaghontoo mahaul se jitani jaldi bahar aata, utana hi behatar hota aur main amerika se mile apaman aur naitik aadambar se thak chuka tha aur ki poora ka poora mamala hi bor karane vala tha. lekin musibat yah thi ki mera jo kuchh bhi tha, vah sab kuchh stets men hi tha aur mujhe dar tha ki ve use jabt karane ka koee tarika n nikal len. ab main kisi bhi shararatapoorn karravaee kee ummid kar sakata tha. isalie mainne aatm pradarshan se bhara ek bayan jari kiya ki main vapis aaoonga aur unake aaropon ka javab doonga aur ki mera ri-entri paramit kagaz ka koee aisa vaisa tukada nahin balki yunaited stets sarakar dvara sadashayata men mujhe diya gaya ek dastavej hai, vagairah vagairah.

ab jahaj par aaram milane ka saval hi nahin tha. duniya ke sabhi hisson se pres rediogram bayan mang rahe the. sauthampatan se ek stop pahale cherabarg men sau ya usase bhi adhik yooropiyan patrakar sakshatkar lene ke lie jahaj par chadh aaye. hamane lanch ke bad bufe room men unhen ek ghanta diye jane kee vyavastha kee. halanki unaka vyavahar sahanubhootipoorn tha, poori karravaee shushk aur thaka dene vali thi.

sauthampatan se landan kee yatra bechain rahasy se bhari huee thi. yunaited stets se bahar kar diye jane se mahattvapoorn meri chinta yah thi ki angraeji desh ko pahali bar dekhana oona aur bachchon ko kaisa lagega. kaee barason tak main ingalaind ke dakshin pashchimi hisse, devanashayar tatha kornavel kee asim khoobasoorati ke gunnagan karata aaya tha aur ab ham lal eenton vali imaraton aur pahadi par bane ek jaise gharon kee kataron ke pas se guzar rahe the. kaha oona ne,'ye sab ek jaisi dikhati hain!'

'hamen ek mauka do,' kaha mainne,'ham to abhi sauthampatan ke bahar hi hain.' aur jaise-jaise ham aage badhate gaye, ilake aur adhik khoobasoorat hote chale gaye.

jab ham landan men votaraloo steshan par pahunche, hamen pyar karane vali bhid abhi bhi vahan juti huee thi aur ve pahale kee hi tarah prem bhav se bhare aur utsah se khade the. jab ham steshan se bahar nikale to ve hath hila rahe the aur khushi se chilla rahe the. kisi ek ne kaha,'charli ve tumhara pyar chahate hain, unhen do.' sachamuch ye dil ko chhoo lene vala mamala tha.

aakhir jab oona aur main ek akele hue, to ham sevay hotal kee panchavin manzil par apane suit kee khidakee par aa khade hue. mainne naye vataraloo brij kee taraf ishara kiya. halanki ye sundar tha fir bhi ab mere lie bahut mayane nahin rakhata tha, bas ek hi bat thi ki isakee sadak mere bachapan kee or jati thi. ham chupachap khade rahe aur is poori duniya men shahar ke sabase adhik chhoo lene vale drishy ko dekhate hue pite rahe. mainne peris men ples de la konkord kee rumani utkrishtata kee tarif kee hai, nyoo yark men sooryast men hazaron chamakati khidakiyon se rahasyapoorn sandesh mahasoos kiye hain lekin hamare hotal kee khidakee se landan tems ka nazara mere lie in sab drishyon se kahin adhik romani tha - kuchh aisa, jo behad manaviy tha.

oona jab is drishy ko nihar rahi thi to mainne usakee taraf dekha. usaka chehara utsah se tan gaya tha aur vah apani sattais baras kee umr se chhoti lag rahi thi. hamari shadi ke bad se vah mere sath kaee musibaton se guzar kar aayi thi aur is vakt vah landan ko nihar rahi thi, dhoop usake kale balon se khel rahi thi. mainne pahali bar usake ek-do safed bal dekhe. mainne kuchh nahin kaha, lekin us vakt mainne apane aap ko usake prati poori tarah se samarpit paya jab usane kaha,'mujhe landan achchha laga hai.'

pichhali bar jab main yahan aaya tha tab se bis baras ka arasa guzar chuka tha. meri nigah men nadi ke mod aur taton kee rekhaen bhaddi, aadhunik imaraton se ghir gayi thin aur isase aakash ko chhooti drishyavali kharab lagane lagi thi. mere bachapan ka aadha hissa isake vishal khali hisson kee jhulasati shamon men guzara tha.

jis vakt oona aur main listar skvayar aur pikaidili men ghoom rahe the ye jagah bhadakeeli amerikee chizon, lanch kauntaron, hotadog staindon aur milk baron se ati padi thi. hamane paya ki bina hait pahane yuva ladake aur jins pahane ladakiyan vahan tafarih kar rahe the. mujhe yad aaya, jab vest end ke lie main taiyar huaa karata tha aur pile dastane aur chhadi lekar vahan chahal kadami karata tha. ve din ab hava ho gae the aur usakee jagah par aankhen kuchh aur hi dekh rahi thin. hamari bhavanaen doosari thimon par pratikriya deti hain. aadami joj sunakar rote hain aur hinsa kamuk ho gayi hai. samay bitata rahata hai.

ham taiksi lekar tin paunol taires dekhane ke lie keningatan gaye lekin ghar khali pada tha aur ise giraya jane vala tha. ham 287 keningatan rod ke aage ruke. yahan par sidani aur main apane pita ke sath raha karate the. ham belagraviya ke aage se guzare aur jahan kabhi purane shanadar prayavet ghar huaa karate the, unake kamaron men ab nion battiyan jal rahi thin aur klark deskon par kam kar rahe the: bakee ghar gira diye gaye the aur unake jagah par glas taink jaisi lambotari imaraten aur oopar kee or uthati machis kee tarah kee siment kee imaraten nazar aa rahi thin. ye sab pragati ke nam par ho raha tha.

hamare samane kaee samasyaen thin: pahali thi: stets se dhan bahar kaise nikala jaye. isaka matalab, oona ko viman se vapis kailiforniya jana hoga aur hamare sef dipazit boks se sab kuchh nikalana hoga.

use gaye hue das din ho gaye the. jab vah vapis aayi to usane mujhe vistar se bataya ki kya huaa tha. baink men klark ne usake hastaksharon ka adhyayan kiya, usakee taraf dekha, vahan se gaya aur baink mainejar ke sath gupachup bat karata raha. oona tab tak bechaini mahasoos karati rahi jab tak unhonne hamara dipazit boks khol nahin diya.

usane bataya ki baink men apana kam poora kar lene ke bad vah bevarali hils par apane ghar gayi. sab kuchh vaisa hi tha jaisa ham chhod kar aaye the aur fool aur maidan pyare lag rahe the. vah baithak men ek pal ke lie akeli khadi rahi aur bahut bhavuk ho gayi. isake bad vah svis batalar hainari se mili. hainari ne use bataya ki hamare jane ke bad efabiaai ke aadami do bar aaye the aur usase poochhatachh karate rahe. ve janana chahate the ki main kis kism ka aadami hoon aur ki kya use pata hai ki ghar par nangi ladakiyon kee partiyan huaa karati thin. jab batalar ne unhen bataya ki main apani patni aur parivar ke sath shant jivan bitaya karata tha to ve usakee khinchaee karane lage aur usase usakee rashtriyata poochhane lage aur janana chaha ki vah kab se is desh men tha. unhonne usase usaka pasaport bhi dekhane ke lie manga.

oona ne bataya ki jab usane ye sab kuchh suna to ghar ke prati usaka jo bhi moh tha, vahin aur usi vakt choor-choor ho gaya. yahan tak ki hamari naukarani hailan oona ke bahar nikalate samay ro rahi thi, usake aansoo bhi oona ko vahan se turant nikalane se rok nahin paye.

mitr mujhase poochhate hain ki main is amerikee virodh ka shikar kaise bana. mera masoom pap yahi tha aur hai bhi ki main samajhautaparast nahin hoon. halanki main kamyoonist nahin hoon fir bhi main unake virodh men khada hone se inkar karata raha. isase kaee logon ko vakaee takalif huee aur takalif pane valon men amerikee lizan ke log bhi the. main us sangathan ke vastavik sakaratmak kamon men usake khilaf nahin hoon. unhonne achchhe kam bhi kiye hain. bhootapoorv sainikon aur varishth nagarikon ke zarooratamand bachchon ke labh ke lie adhikar ka vidheyak lana aur jo upay kiye gaye hain, ve bahut shanadar aur manaviy hain. lekin lizan ke log jab apane vaidh adhikaron se pare chale jate hain aur deshabhakti ke nam par apani shakti ko doosaron par ladate hain to ve amerikee sarakar ke moolabhoot dhanche ke khilaf aparadh karate hain. is tarah ke mahadeshabhakt amerika ko fasivadi desh men badal sakate hain.

doosari bat, main gair-amerikee gatividhiyon kee samiti ke khilaf tha. agar main beeemani bhare jumale ka istemal karoon to yah kisi bhi aise akele amerikee kee aavaz ko dabane ke lie kafi lachila hai jo apani eemanadar ray men akela pad jata hai.

tisari bat, mainne kabhi bhi amerikee nagarik banane ka prayas nahin kiya. halanki saikadon amerikee bashinde ingalaind men apani rozi-roti kama rahe hain. ve kabhi bhi british nagarik banane ka prayas nahin karate; udaharan ke lie, emajiem stoodiyo ka ek amerikee adhikari ingalaind men pichhale paintis baras se rah raha hai aur har hafte char ankon men vetan leta hai. vah kabhi british nagarik nahin bana aur angrezon ne kabhi is bat kee paravah hi nahin kee.

ye spashtikaran kshamayachana nahin hai. jab mainne yah kitab shuroo kee to mainne apane aapase ise likhane ka karan poochha. kitab likhane ke kaee karan hain lekin unamen se kshamayachana nahin hai. apani sthiti ko sankshep men samane rakhate hue main kahoonga ki shaktishali samoohon tatha adrishy sarakaron ke parivesh men main rashtr ke virodh ka shikar huaa aur durbhagy se, amerikee janata ka pyar kho baitha.

laim lait listar skvear men odiyan thietar men sabase pahale dikhaee jani thi. main is bat ko lekar bechain tha ki usaka svagat kaisa hoga. karan ye tha ki ye samany chaiplin komedi nahin thi. primiyar se pahale hamane ek primiyar pres ke lie rakha. samay itana bit chuka tha ki main ise vastuparak tarike se nahin dekh paya tha aur main ye zaroor kahoonga ki main filâ€m dekh kar vichalit huaa. ye aatm prashansa nahin hai kyonki main apani filmon ke kaee drishyon ka maza le sakata hoon aur doosare drishyon ko napasand kar sakata hoon. alabatta, main kabhi bhi nahin roya jaisa ki kisi shararati patrakar ne bataya ki main roya tha. aur agar main roya bhi hooon to kya huaa! agar lekhak apane srijan ke bare men sanvedana mahasoos nahin karata to vah janata se aisa karane kee ummid hi kaise kar sakata hai. eemanadari se kahoon to mujhe apani filmon men janata se bhi jyada maza aata hai.

laim lait ke liye primiyar sahayatarth tha aur usamen rajakumari margaret padhari thin. agale din janata ke lie film pradarshit kee gayi. halanki samikshaen yoon hi si thin, isane vishv keertiman bhang kar diye aur ise amerika men pratibandhit kiye jane ke bavajood isane meri ab tak kee filmon kee tulana men sabase adhik kamaee karake di.

landan se peris ke lie chalane se pahale oona aur main haus aof lords men ek dinar par lord strabolgi ke mehaman the. main harabart maurisan ke pas baitha tha aur yah sun kar main hairan huaa ki ve samajavadi ke roop men paramanu pratiraksha kee niti ka samarthan karate the. mainne unhen bataya ki ham bhale hi paramanu bamon ke ambar laga den, ingalaind hamesha sabake nishane par bana rahega kyonki ye ek chhota sa dvip hai aur ise rakh ke dher men badal diye jane ke bad kisi bhi kism ka badala koee rahat nahin dila payega. main is bat ko manata hoon ki ingalaind kee raksha ke lie sabase majaboot rannaniti nishpaksh rahane kee hai kyonki paramanu yug men mujhe is bat ka shak hai ki nishpaksh rahane ka ullanghan kiya jayega. lekin mere vichar maurisan ke vicharon se bilkul bhi mel nahin khate the.

main is bat ko soch kar hairan hoon ki kis tarah se kaee bauddhik log paramanu hathiyaron ke paksh men bat karate hain. ek aur ghar men main lord selisabari se mila aur unakee bhi vahi ray thi jo maurisan kee thi aur paramanu pratiraksha ke prati apani nafarat ko vyakt karate samay mainne mahasoos kiya ki main unakee lordaship ke sath mel nahin bitha pa raha hoon.

is mauke par mujhe ye uchit jan padata hai ki main duniya ke un halat ko sankshep men samane rakhoon jis tarah se main aaj ise dekhata hoon. aadhunik jivan kee judati jatilataon aur bisavin sadi ke gatishil hamale se main pata hoon ki vyakti par charon taraf se badi-badi sansthaon ke hamale ho rahe hain. ye hamale rajanaitik, vaigyanik aur aarthik roop se ho rahe hain. ham aatm anukoolan ke aur bandishon aur paramiton ke shikar ho rahe hain.

yah tantra, jisamen hamane apane aapako dhal jane diya hai, isalie ho raha hai ki hamamen sanskritik antardrishti kee kami hai. ham bhaÃ¿Ã±pan aur bhid kee taraf andhadhundh chale ja rahe hain aur ham ab is layak nahin rahe ki saundary kee sarahana hi kar saken. hamare jivan kee sanvedanaon ko labh, shakti aur ekadhikar ne bhonthara bana diya hai. hamane in shaktiyon ko apane charon taraf lipat jane diya hai aur is bat kee ratti bhar paravah nahin kee hai ki in sabaka anjam kya hoga.

suvicharit disha ke bina athava uttaradayitv ke bodh ke bina vigyan ne rajanitigyon ko apar shakti de di hai aur itane khataranak sainy hathiyar unhen thama diye hain ki is dharati par jo kuchh bhi jivant hai usake bhagy ka nirdharan ye hi log karenge. aise vyaktiyon ke hathon men sari shaktiyan de dena jinake naitik uttaradayitv aur bauddhik kshamata sandeh se pare nahin hain, aur isake bare men jitana kaha jaye, kam hain aur kaee mamalon men unake oopar ungali uthayi ja sakati hai ki ve dharati par sare jivan ko nasht karane vala yuddh chhed sakate hain. fir bhi ham aankhen moonde chale ja rahe hain.

jaisa ki doktar je robart openahaimar ne mujhe ek bar bataya tha,'aadami janane kee ichchha se sanchalit hota hai.' bahut achchhi bat hai. lekin kaee mamalon men ham parinamon kee paravah hi nahin karate. isase doktar openahaimar sahamat the. kaee vaigyanik dharmik roop se hathadharmi hote hain. ve is vishvas ke sath aage badhate jate hain ki ve jo kuchh bhi khojenge, achchha hi hoga aur janane kee unakee aakanksha hamesha naitik hoti hai.

manushy jivit rahane kee mool bhavanaon vala pashu hai. parinam yah huaa hai ki usakee srijanatmakata pahale vikasit huee hai aur aatma ka vikas bad men huaa hai. is tarah se vigyan kee pragati manushy ke tarkik vyavahar se bahut aage hai.

hitavad manav pragati ke path par dhimi gati se chala hai. yah vigyan ke sath-sath aage badhata hai aur thokaren khata hai aur keval paristhitiyon kee takat se hi ise chalane kee anumati hai. garibi ko hitavad dvara ya sarakaron kee manavatavad kee vajah se nahin ghataya gaya tha balki ise kam karane ke pichhe dvandvatmak bhautikavad kee takaten kam kar rahin thi.

karlail ne kaha tha kee vishv kee mukti logon kee soch kee vajah se aayegi. lekin is parirvatan ko lane ke lie manushy ko ganbhir paristhitiyon men dhakela jana chahie. is tarah se, anu ka vikhandan karake manushy ko kone men dhakel kar sochane par vivash kar diya gaya hai. usake samane do hi vikalp hain: apane aapako nasht kar dale ya apana vyavahar sudhare: vigyan kee gati use yah nirnnay lene ke lie vivash kar rahi hai. aur in paristhitiyon men mera manana hai ki antat: hitavad hi bachega aur manushy kee sadashayata manavata ke lie vijay payegi.

amerika chhodane ke bad jivan ek aur hi star par chal raha tha. peris aur rom men hamara svagat vijeta nayakon kee tarah ho raha tha: rashtrapati vinsent aoriol ne hamen elisi mahal men lanch ke lie bulaya aur hamen british dootavas men khane par bulaya gaya. isake bad fransisi sarakar ne mujhe lizan aof aonar kee padavi dekar mera kad ooncha kiya aur usi din sosayati des aotars et kanpojitars drametiks ne mujhe manad sadasyata pradan kee. is avasar par adhyaksh mistar rojar fardinand se mujhe jo patr mila, vah behad pyar bhara tha. main yahan usaka anuvad de raha hoon.

priy mistar chaiplina

ho sakata hai ki kuchh log yahan par aapakee upasthiti ko diye gaye prachar se hairan ho rahe hon, ve un karanon ko nahin janate honge jinakee vazah se ham aapako pyar karate hain aur aapake prashansak hain; ve manaviy moolyon ke bhi bahut kharab nirnayak honge aur unhonne un aashirvadon ko ginane ka kasht nahin uthaya hoga jo aapane pichhale chalis baras ke dauran ham par barasaye hain aur n hi unhonne aapakee sikh kee sarahana kee hogi ya un khushiyon tatha bhavanaon kee gunnavatta ko hi dekha hoga jo aapane unake sachche moolyon ke sath ham par nyauchhavar kee hain; thode men kahen to ve hamesha kritaghn bane rahe hain.

aap vishv ke mahanatam vyaktitvon men se ek hain aur prasiddhi ke lie aapaka sthan unake barabar hi hai jinhen sarvadhik ullekhaniy vibhootiyon men gina ja sakata hai.

apani bat shuroo karen to isake pichhe aapakee medha hai, jiniyas hai. is shabd ka bahut galat arth liya jata raha hai. jiniyas shabd ko tabhi usaka sahi arth milata hai jab ise kisi aise vyakti ke sath joda jata hai jo n keval utkrisht komediyan hai balki ek lekhak, sangitakar, nirmata hai aur sabase badi bat, us vyakti men uÅ shma, udarata aur mahanata hai. aap men ye sare gun vas karate hain aur isase badi bat, ki aap men vah sadagi hai jisase aapaka kad aur ooncha hota hai aur ek garamahat bhari sahaj apil ke darshan hote hain jisamen n to koee hisabi gannana hoti hai aur n hi koee prayas hi aap isake lie karate hain aur inase aap sidhe insan ke dil men pravesh karate hain. insan, jo aap hi kee tarah musibaton ka mara hai. lekin sarahana ke gun ginane ke lie jiniyas hi kafi nahin hoti; n hi yah pyar ka pratidan karane ke lie hi kafi hoti hai. aur isake bavajood, pyar hi us sanvedana ke lie akela shabd hai jisakee prerana aap dete hain.

jab hamane laim lait dekhi to ham hanse, kaee bar dil khol kar aur ham roye, asali aansuon ke sath -aapake aansuon ke sath, kyonki aap hi ne hamen aansuon ka keemati upahar diya hai.

sach kahen to jo sahi prasiddhi hoti hai, kabhi sir par chadh kar nahin bolati; jab ise kisi achchhe karan kee or mod diya jata hai to isamen ek bhavana, ek mooly, ek avadhi aa jati hai. aur aapakee vijay is tathy men hai ki aapamen manaviy udarata aur sahajata hai ki aap niyamon se ya chalakee se bandhe hue nahin hai, balki aap apani oorja apani takalifon se, apani khushiyon se aashaon se aur hatashaon se grahan karate hain; vah sab kuchh, jise ve hi samajh sakate hain jo apani shakti se pare takalif uthate hain aur daya kee bhikh mangate hain aur jo lagatar is bat kee aasha karate hain ki unhen santvana mile, ki unhen ek pal ke lie us hansi se sab kuchh bhoolane ka mauka mile jo ilaj karane ka dikhava nahin karati lekin sirf santvana dene ke lie hoti hai.

ham is bat kee kalpana hi kar sakate hain, bhale hi ham ise n janate hon ki hamen hansane aur achanak rulane layak hone ke is shanadar upahar ke lie aapane khud kaun si keemat chukaee hain. ham anuman laga sakate hain aur bahut huaa to soch sakate hain ki aapane svayan kaun kaun si takalifen jheli hongi taki aap barikee se un sari chhoti chhoti chaaajon ko bayan kar saken jo hamen itani gaharaee se chhooti hain aur jinhen aapane apani svayan kee zindagi ke palon se liya hai.

isaka karan yah hai ki aapakee smriti bahut achchhi hai. aap apane bachapan kee smritiyon ke lie shukraguzar hain. aapane usakee udasi, usakee vedana men se kuchh bhi nahin bhulaya hai; aapane chaha hai ki aapane jo takalifen bhogi hain, doosaron ko n bhogani paden aur kam se kam aapane itana hi to chaha hi hai ki aap sabako aashavan bane rahane ka karan de saken. aapane apani udas yuvavastha ko kabhi dhokha nahin diya hai aur prasiddhi men kabhi bhi yah takat nahin thi ki vah aapako aapake atit se alag kar sake - kyonki, afasos, is tarah kee baten sanbhav huaa karati hain.

aapakee sabase purani smritiyon ke prati aapakee yah vafadari hi shayad aapaka sabase bada gun hai aur aapakee aastiyon men sarvadhik mahattvapoorn bhi hai. aur yahi asali karan bhi hai ki log aapako kyon pyar karate hain. ve aapake abhinay kee barikiyon par pratikriya dete hain. aisa lagata hai ki mano aap hamesh doosaron ke dilon se sidhe sanpark men rahate hain aur beshak lekhak, abhineta aur nirdeshak, tinon roopon men aapake sanjhe avadan se jyada manabhavan kuchh nahin ho sakata. aapake roop men ye tinon kalakar, unakee seva men apani sanjhee medha laga dete hain joki manaviy hai aur behatar hai.

yahi karan hai ki kam hamesha udar hota hai. ise siddhanton se jakada nahin ja sakata - takanikon se to bilkul hi nahin. ye hamesha ke lie ek svikarokti hai ek vishvas hai, ek prarthana hai aur har vyakti aapaka sangi sathi hai kyonki vah vaise hi sochata aur mahasoos karata hai, jaisa ki aap karate hain.

aapane apani medha ke balaboote par samalochakon ka munh band kiya hai kyonki aap unhen apane niyantran men karane men safal hue hain. yah ek bahut hi mushkil kam hai. ve kabhi is bat ko svikar nahin karenge ki aapane purane faishan ke melodrama ke aakarshan aur fedeyoo ke pashvik utsah ke prati ek jaisi pratikriya di hai. aur isake bavajood, aapane aisa kiya aur ek khas garima banaye rakhi jo hamen musetaÂ· ke bare men sochane par majaboor karati hai halanki aap n to kisi kee nakal karate hain aur n hi kisi aur jaise lagate hain. yah bhi aapakee garima ka rahasy hai.

aaj lekhakon aur natakakaron kee hamari sosayati ko yah saubhagy aur khushi mil rahe hain ki ham aapaka svagat kar rahe hain. ham is tarah se kuchh hi pal ke liye hi sahi, aapake un kamon ko bojh badha rahe hain jo aap itani sadashayata se poore karate hain. ham aapako apane bich pakar bahut aatur hain aur aapako batana chahate hain ki ham aapakee kitani sarahana karate hain aur aapako kitana pyar karate hain. aur yah bhi kahana chahate hain ki aap sachamuch hamamen se hi ek hain, kyonki aapakee filmon men kahani mistar chaiplin dvara likhi hoti hai. aur is tarah se sangit bhi unhin ka banaya hota hai aur nirdeshan bhi ve hi karate hain aur komediyan jo hai inake atirikt hota hai aur usaka yogadan uchch shreni ka hota hai.

yahan par aapake samane frans ke lekhak, natakon aur film ke lekhak, sangitakar, nirmata sab upasthit hain. ve sab ke sab aapako pasand karate hain. apane apane tarike se ve us kadi mehanat ke samman aur aatm tyag se achchhi tarah se parichit hain jo aap achchhi tarah se janate hain kyonki aapakee yahi mahattvakanksha rahi hai ki aap janata ko aandolit karen aur unhen khush karen ki aap khoye hue pyar ke dar ko chitrit karen, jo is layak nahin hain un takalifon ke lie daya dikhaen aur aapakee ek ichchha hai ki jo shanti, ummid aur bhaeechare kee bhavana ke raste men aata hai, use thik karen.

dhanyavad, mistar chaiplina

rojar fardinanda

laim lait ke primiyar men adhikansh gannamany vibhootiyan padharin. inamen fransisi kendriy mantree aur videshi rajadoot shamil the. alabatta, amerikee rajadoot nahin aaye.

komedi franchaij men ham moliyar ke natak don juaan ke vishesh pradarshan par khas mehaman the. isamen frans ke mahanatam chuninda kalakaron ne abhinay kiya tha. us rat rajasi mahal ke favvaron men roshani kee gayi aur hamen komedi franchaij ke vidyarthi attharahavin shatabdi kee poshakon men mile. unhonne hathon men jalati huee momabattiyan thami huee thin aur ve hamari agavani karake hamen samast yoorop kee sarvadhik sundar mahilaon se bhare graind sarkil men lekar gaye.

rom men bhi hamara svagat isi tarah se huaa. rashtrapati aur mantriyon ne mera samman kiya, mujhe alankrit kiya aur meri agavani kee. us mauke par laim lait ke primiyar men ek mazedar ghatana ghati. fain aarts ke mantree ne mujhe sujhav diya ki main bhid se bachane ke lie manch dvar se aaoon. mujhe mantree mahoday ka sujhav thoda ajib-sa laga aur mainne unhen bataya ki agar logon men mujhase milane ke lie thietar ke bahar khade hone ka dhairy hai to mujhamen kam se kam itani vinamrata to honi hi chahie ki main samane ke dvar se aaoon aur apana chehara dikhaoon. mujhe laga ki unake chehare par us vakt ajib se bhav aaye jab unhonne haule se apani bat ko doharaya ki isase mujhe pichhe vale raste men jane men kam takalif hogi. mainne zid kee to unhonne aur zor nahin dala.

us rat vaisa hi chamak-damak vala privyoo tha. jab ham limojin men baith kar aaye to bhid ko rassiyon se kafi door roka gaya tha, aisa mujhe laga. apani poori vinamrata aur aakarshan ke sath main gadi se bahar nikala, limozin ka chakkar kata aur sadak ke bichon bich aa gaya aur chaundhiyati roshani ke niche khada ho gaya. mainne apani donon banhen da' gol kee tarah failate hue chehare par muskan bikheri. tabhi achanak band gobhi aur tamatar meri taraf uchhale jane lage. main tay nahin kar paya ki ve kya the aur kya huaa tha. tabhi mainne apane italavi mitra, dubhashiye ko apane pichhe mimiyate suna, 'zara sochiye, ye sab mere desh men ho raha hai.' alabatta, mujhe kuchh bhi nahin laga aur ham fatafat thiyetar ke andan le jaye gaye. tabhi mujhe paristhiti ka mazak samajh men aaya aur main apani hansi nahin rok paya. yahan tak ki mere italavi dubhashiye mitr bhi mere sath hansane lage.

bad men hamen pata chala ki ye shararati log yuva navafasivadi the. mujhe yah kahane men sankoch nahin hai ki unakee fenkane kee karravaee men zara bhi nafarat nahin thi. yah ek tarah ka pradarshan hi tha. char logon ko tatkal giraftar kar liya gaya tha aur pulis ne mujhase janana chaha tha ki kya main unake khilaf koee aarop lagana chahoonga. 'beshak nahin,' mainne kaha,'ve abhi ladake hi to hain. ve chaudah aur solah baras men ladake the, isalie mamala rafa dafa kar diya gaya.

peris se rom ke lie chalane se pahale luees aragaun, kavi aur les letars frenchaij ke sanpadak ne fon karake bataya ki jyan pal sartr aur pikaso mujhase milana chahenge. isalie mainne unhen dinar par aamantrit kiya. unhonne kahin shant jagah ka sujhav diya isalie hamane hotal men mere kamaron men khana khaya. jab hairi krokar, mere prachar prabandhak ko isake bare men pata chala to use jaise daura pad gaya, 'ham jab se stets se chale hain hamane jo bhi achchha kiya hai, ye mulakat un par pani fer degi.'

'lekin hairi, ye yoorop hai, stets nahin aur ye vibhootiyan vishv kee tin mahanatam shakhsiyaton men se hain.' mainne kaha. mainne is bat kee savadhani barati thi ki hairi ya kisi ko bhi yah nahin bataya tha ki amerika lautane ka mera koee irada nahin hain. kyonki abhi bhi meri sampatti vahan par thi aur mainne use abhi becha nahin tha. hairi ne mujhe lagabhag vishvas dila diya tha ki aragaun, pikaso aur sartr ke sath mulakat pashchimi lokatantr ko ukhad fenkane ka shadayantr thi. isake bavajood, mazedar kissa ye raha ki usakee chinta ne use apani aotograf buk men unake hastakshar lene se nahin roka. hairi ko dinar ke lie aamantrit nahin kiya gaya tha. hamane use bataya ki ham bad men stalin ke aane kee ummid kar rahe hain isalie ham is bare men koee bhi prachar nahin chahate.

main is sham ke bare men bahut jyada aashvast nahin tha. keval aragaun hi angrezi bol pate the aur dubhashie ke jarie batachit karana kisi door ke nishane par goli chala kar apane lakshy ke intazar karane kee tarah hota hai.

aragaun khoobasoorat aur sundar chehare mohare vale vyakti the. pikaso pahelinuma hansod dikhate the aur unhen aasani se pentar kee tulana men ekrobait ya jokar samajha ja sakata tha. sartr ka chehara gol tha aur halanki unake chehare mohare ka vishleshan nahin kiya ja sakata tha, unamen bhitari saundary aur sanvedanashilata thi. sartr ne apane man ko bahut kam khola. us sham parti ke samapt ho jane ke bad pikaso hamen apane laift baink studiyo men lekar gaye. is studiyo ko ve abhi bhi istemal karate hain. jab ham sidhiyan chadh rahe the to hamane unake niche vale apartament ke daravaje par ek bord dekha - 'ye pikaso ka stoodiyo nahin hai. kripaya ek aur manzil chadhen.'

ham behad fatichar, khalihan jaisi duchhatti par pahunche. yahan par chetaratanaÂ· ne bhi marane se mana kar diya hota. ek bim par ek keel se ek nanga balb lataka huaa tha jisakee roshani men ham ek purana lohe ka jang khaya bistar aur toota foota ek stov dekh paye. divar ke sahare purane dhool bhare kainavas tike rakhe the. pikaso ne ek kainavas uthaya - sizen jo sabase khoobasoorat tha. ve ek ke bad ek kainavas uthate gaye. hamane kam se kam pachas mastar kalakritiyan dekhin. mera bahut man huaa ki unhen is poore dher ke lie ekamusht rashi dene ka prastav karoon, matr is kachare chhutakara pane ke liye. isi dher men asali khajana chhupa huaa tha.