source: http://desitoons.blogspot.in/2008/08/posts-of-blog-rachanakar_28.html

yahan kahi ja rahi kahani desh kee aazadi ke pachasaven baras ke dauran kee ek chhoti si, mamooli-si prem kahani hai. ho sakata hai aapako yah prem kahani to kya, kahani hi n lage aur aap kahen ki yah sab kya bakavas hai?

jivan ke sath yahi to takalif hai. jab jivan kee bat kee jaye to kahani lagati hai aur jab kahani sunayi jaye to lagata hai, isamen kahani jaisa to kuchh bhi nahin. ham yahi sab kuchh to roj dekhate-sunate rahate hain. fir bhi yah kahani kahani hi hai. jivan ya kahani jo kuchh bhi hai, yahi hai. bakee faisala aapaka. khair.

to, pichhale kaee barason kee kaee-kaee shamon kee tarah, aaj kee sham bhi hamara kathanayak munbaee mahanagar, jise desh kee aarthik rajadhani bhi kaha jata hai, ke mairin draiv kee munder par pichhale aadhe ghante se kathanayika ke intazar men baitha huaa arab mahasagar kee uthati girati laharen dekh raha hai. soory abhi-abhi dooba hai aur jate-jate jaise apane pichhe rangon kee balti ko thokar mar gaya hai. sare rang gadd madd hokar kshitij men bikhar gaye hain.

katha nayak ka nam kuchh bhi ho sakata hai. usakee umr bis-bais baras se lekar atthais-tis baras, kuchh bhi ho sakati hai. vah kisi bhi vishay ka grejuet ya post grejuet ho sakata hai. vah kisi baink men klark ya kisi praivet farm men jooniyar asistent ya kisi faiktari men storakeepar bhi ho sakata hai. aise pachason dhandhe hain is mahanagar men jo kathanayak ya kathanayak jaise doosare naujavan karate milenge. vaise bhi is kahani men bat se koee fark nahin padata ki vah is vakt thik-thik kaun-sa kam kar raha hai.

jahan tak usake rahane ka saval hai, vah munbaee mahanagar ke door ya pas ke kisi upanagar men steshan se kafi door kisi jhopadapatti men rah sakata hai aur entap hil, bandra sarakari vasahat, sahar pi end ti kaloni men klas for kvartars men se kisi flait men sab-laiting karake ek kamara bhi lekar rah sakata hai aur yah bhi ho sakata hai ki kahin khane kee suvidha ke sath peing gest ban kar rah raha ho. yah bhi ho sakata hai ki vah kisi hed klark numa apane kisi bos ke dedh kamare ke makan men rat ko bistar bichhane bhar kee jagah men rah raha ho. hone ko to yah bhi ho sakata hai ki vah kisi laj men chhah ya aath bistaron vale ek bade se kamare men rah raha ho jahan rahane ke sath-sath khane kee bhi suvidha ho. beshak vahan ka khana itana ghatiya ho ki aaye din usaka pet kharab ho jata ho, lekin fir bhi vahin jama huaa ho aur chah kar bhi use chhodane kee himmat n juta pata ho. itana tay hai ki vah kahin bhi rah raha ho, kiraye ka kamara le kar rahane kee usakee haisiyat nahin hai. hoti to kathanayika se kab kee usakee shadi ho chukee hoti aur vah is samay yahan baitha usaka intazar n kar raha hota.

kathanayika ko ab tak aa jana chahiye, usane socha aur rah chalate ek aadami kee ghadi par nigah dali. use yahan baithe hue paintalis minat hone ko aaye the.

kathanayika se usakee mulakat yahin, isi jagah par huee thi. lagabhag dhaee sal pahale. katha nayika kee zindagi bhi kamobesh kathanayak jaisi hi hai. usaka bhi koee bhi nam, naukari, digri, jati, dharm ho sakata hai. alabatta vah rahati apane ghar men hai aur is tarah se kuchh mayanon men kathanayak se behatar sthiti men hai. bakee baten kathanayak se milati julati hain. shayad isi vazah se donon ke bich batachit shuroo huee hogi. donon men do-ek fark aur hain. kathanayak is shahar men paradesi hai. yahan usaka koee nahin hai. kathanayika sthaniy hai. usaka apana ghar bar hai. bakee sare dukh ek jaise. sanjhe aur lagabhag barabar bhi. kathanayika sadharan kathi kee, ausat-si dikhane vali ladakee hai. beshak usakee aankhen khoob gahari aur khas tarah kee chamak liye hue hain, usaka bakee chehara-mohara sadharan hai. rang bhi thoda daba huaa hai jisakee vajah vah kaee bar hinata bhi mahasoos karati hai.

ek minat thaharen. yahan is bat kee zaroorat mahasoos ho rahi hai ki kahani men behatar sanvad sthapit karane kee drishti se katha nayak aur katha nayika ka namakaran kar diya jaye taki un donon kee kahani padhate hue ham yah mahasoos karate rahen ki ve bhi hamari tarah had mans ke jite jagate insan hain aur unakee bhi, beshak mamooli hi ho, apani khud ka zindagi hai, aur unakee bhi ek pahachan hai. choonki yahan kahi ja rahi kahani bharat desh, usakee aazadi kee pachasavin varshaganth aur us dauran kee, katha nayak tatha katha nayika ke prem kee kahani hai, at: in donon ke nam bharat aur bharati rakh diye jayen to aap shayad etaraz n karen. sanyog se katha nayika bharati upanam se kavitaen bhi likhati hai.

hamare katha nayak aur katha nayika, jinhen ham aage poori kahani men bharat aur bharati ke nam se janenge, halat ke mare do adane se insan hain. behad sharif aur zamane bhar ke satae hue. unakee poori zindagi ko sirf tin lafajon men bayan kiya ja sakata hai - sangharsh, sangharsh aur sangharsh. safalata ek bhi nahin. vaise mauka milata to ve bhi zindagi kee sari sidhiyan aapako ek sath chadh kar dikha dete. bas, unhen apani zindagi sanvarane ke mauke hi nahin mile. har tarah se yogy hone ke bavazood. apani taraf se har sanbhav koshish kar lene ke bavazood. vaise unakee is halat ke lie unhen to kattaee doshi nahin thaharaya ja sakata. yah bat bhi hai ki ve halat ka shikar hone vale akele, pahale ya aakhiri bhi nahin hain. daraasal isake pichhe ek lambi kahani hai aur use bayan karane ke lie hamen apani is prem kahani ko thodi der ke lie yahin rok kar halat kee us kahani kee tah men jana hoga. han, itana zaroor hai ki jab ham katha nayak aur katha nayika ke bahane un sari sthitiyon kee padatal kar rahe honge, to ve donon bhi lagatar is kahani men hamare aas pas bane rahenge balki jahan bhi mauka mila, hamen aage kee apani kahani khud hi sunayenge.

to, desh kee aazadi kee yah pachasavin varshaganth thi. vaise to katha nayak aur katha nayika ke lie aazadi ke is sal aur pichhale unachas salon men koee antar nahin tha. yah sal bhi pichhale sare salon kee tarah vaise hi shuroo ho kar yoon hi guzar jane vala tha, fir bhi, yah sal pichhale salon se is roop men alag tha ki sarakari taur par aur sarakari kharche par poore desh men sal bhar tak utsav ka mahaul rahane vala tha. is mad ke lie sarakar ne karodon rupaye pahale hi ek taraf rakh diye the jinhen sal bhar chalane vale sarakari samarohon, utsavon, natakon aur nautankiyon men khule hathon kharch kiya jana tha. in aayojanon ke lie bahut oonche daraje kee bisiyon samitiyan bana di gayi thin aur unake salah mashavire se ye sare bhavy aayojan kiye jane the. jahan tak katha nayak aur nayika ka in sab aayojanon se judane ka saval tha, ve in sari chizon ke prati poori tarah udasin the. vaise bhi sarakar ne unhen in sabamen shamil hone ke lie nahin kaha tha. kahata bhi kaun? kisi ne n to unhen in sabake lie aamantrit kiya tha aur n hi kisi bhi stej par un‍hen vishvas men hi liya gaya tha. ve chah kar bhi in sabamen shamil nahin ho sakate the.

katha nayika ke intazar men baithe katha nayak bharat kee sochane kee gambhir mudra dekh kar kalpana karana mushkil nahin lagata ki vah is samay kis udhedabun se guzar raha hoga. ho sakata hai, vah is samay door kisi ganv men ya chhote shahar men apani bimar man, ritayard bap, berozagar chhote bhaee, shadi ke intazar men baithi bahan ke bare men soch raha ho aur is mahine bhi unhen ab tak mani aardar n bhej pane ke bare men pareshan ho raha ho ya use aaj apani is naukari se bhi javab mil gaya ho aur vah ek bar fir berozagar hone ja raha ho. ho sakata hai kal usakee premika ka janmadin ho aur vah usake lie koee chhota-mota tohafa lene ke bare men soch raha ho. is bat kee bhi sambhavana hai ki aaj shanivar ho aur usakee jeb men ek bhi paisa n ho, use har halat men aaj apane thiye ka kiraya chukana ho, nahin to .. ... ya usane nayika ko aaj badhiya khana khilane ka vada kar rakha ho ya usakee naukari men koee lafada ya rahane kee jagah ya.. ya... ya... .

bahut kuchh ho sakata hai jisake bare men katha nayak soch raha ho. aakhir ham use janate hi kahan hain ki itane dave ke sath bata den ki vah is vakt kya soch raha hai. usake vyaktitv ke, jivan ke, usake sangharshon ke bare men bahut sare aise pahaloo ho sakate hain jinake bare men ham kuchh bhi to nahin janate. ho sakata hai ki abhi tak hamane jo bhi anuman lagaye hain, ve sare hi galat hon. ham usake bare men jo kuchh soch rahe hain, aisa kuchh ho hi nahin. vah us kism ka aadami ho n ho. vah to bas, yoon hi yahan mausam aur sham kee ranginiyan dekhakar kuchh vakt bitane kee niyat se mairin draiv kee munder par aa kar baith gaya ho.

nahin, ham galat nahin hain. katha nayak ko le kar hamane jitani bhi baten sochi hain, ve sari kee sari sahi hain. kuchh baten agar aaj sahi hain to kuchh sachchaiyan aane vale ya bite hue kal kee bhi ho sakati hain.

daraasal, jaisaki mainne bataya, desh kee aazadi ka yah pachasavan sal pichhale unachas salon se koee khas fark nahin rakhata tha. sab kuchh vaisa hi tha. balki kaee mayanon men badatar bhi. agar is bich janasankhya badhi thi to berozagari usake anupat men kaee guna badhi thi. halanki aazadi ke is pachasaven baras men bhi pichhale baras aur usase bhi pichhale kaee barason kee tarah desh ke sabhi vishvavidyalayon, mahavidyalayon, takanikee aur prabandh sansthanon ne lakhon kee sankhya men har tarah se yogy aur kuchh kar guzarane ke utsah se labarez post grejuets aur grejuets taiyar karake sadaken par utar diye the. unakee jagah turant hi, aur unase adhik hi tadad men, naye log unakee jagah lene ke lie in sansthanon aadi men pahunch gaye the. bhitar sabake samane layak jagah nahin thi, fir bhi log the ki kisi bhi tarah ek bar dakhila pa lene ke lie aakul-vyakul the. kaee log to isake lie apani haisiyat se kaee guna jyada paise kharch karake bhi bhitar jagah pane ke lie hod - si laga rahe the. isase koee fark nahin padata tha ki unakee ruchi kis vishay men thi aur pravesh kis vishay men mil raha tha. unhen to bas, ek adad digri se matalab tha. kaise bhi, kisi bhi vishay kee mile. ve janate the ki unhen jo naukari, agar kabhi mili to, sirf digri ke aadhar par milegi. usamen darj vishay ke aadhar par nahin. unakee visheshagyata ke aadhar par to kattaee nahin.

udhar bahar, sadakon par abhi bhi pichhale kaee barason ke bakaya post grejuets aur grejuets har tarah se yogy, zarooratamand aur ichchhuk hone ke bavajood apane layak koee kam nahin talash paye the aur har vakt apane hath men maili pad chukee digriyon, aavedan patron kee kopiyon aur akhabaron kee kataranon kar bandal uthaye daftaron, faiktariyon, sevayojan karyalayon ke get ke aasapas aur chaurahon, nukkadon par dekhe ja sakate the. ve har kahin maujood the. ve sab jagahon par arase se the.

berozagaron kee is bhid men in naye logon ke aa jane se har kahin bhid betahasha badh gayi thi aur lagabhag har kahin ek-doosare ko dhakiyane kee-si naubat aa gayi thi. in sab logon ka dhairy halanki ab tak to chuk jana chahiye tha aur manovigyan ke niyamon ke hisab se mara-mari, sir futtauval, aur isi tarah kee doosari arajak sthitiyon kee shurooaat ho jani chahiye thi, fir bhi n jane kyon aam taur par yah sthiti nahin aa payi thi. ye log behad aasthavan the. pratiksha aur aashvasanon ke sahare yahan tak kee kathin aur asambhav yatra poori karake aa pahunche the. unhen abhi bhi ummid thi ki koee jaduee chirag unakee zindagi ka andhera door karane ke lie, bas aata hi hoga. unhen is tarah apane layak kam kee talash karate hue ab tak to sadiyan bitane ko aayin thin, balki pichhali pidhi men se bhi adhikatar log bina koee dhang ka kam paye apani zindagi kee aadhi sadi poori kar chuke the. n to unaka intazar khatm huaa tha aur n hi koee jaduee chirag hi unakee andheri zindagi men raushani ka ekadh katara hi la paya tha. ye sare ke sare log, jo berozagar the, aur kam karana chahate the, arase se khali pet aur lagabhag sunn dimag liye ab tak past hone ko aaye the, lekin jaisa ki mainne bataya, unakee aankhon men chamak abhi bhi bakee thi aur ve sab ekatak, sadaq ke us muhane kee taraf dekh rahe the, jahan se kabhi-kabhi rozagar ke kuchhek mauke muhaiya karane valon ke aane kee barik-si ummid rahati thi. amooman ve log kabhi is taraf aate dekhe to nahin gaye the, sirf sune gaye the aur agar kabhi ve aaye bhi the to aage aage khade do-char logon ko apane pichhe aane ka ishara karake bahut teji se laut gaye the. unake aane aur laut jane ke bich ka antaral itana kam hota tha ki pichhe khade logon ko hava bhi nahin lag pati thi aur ve laut chuke hote the.

hamara katha nayak bharat hamesha aisi kataron men maujood tha. kabhi sabase aage to kabhi beintahan bhid men sabase pichhe. vah kahin bhi raha ho, hamesha chhala gaya tha. usake hisse men kabhi bhi koee bhi dhang kee naukari nahin aayi thi. har bar usi kee bari aane par sab kuchh khatm ho jata tha.

use aaj bhi yad karake hansi aati hai. usakee pahali naukari nagar palika men thi. tab vah barahavin poori kar chuka tha. usakee umr attharah kee thi. yah dasek sal pahale kee bat hai. empalayament eksachenj se badi mushkil se sau rupaye de kar nam nikalavaya tha usane. yah to vahin ja kar pata chala tha ki ye naukari gali-gali ghoom kar machchhar marane kee dava chhidakane kee hai. saikil apani honi chahiye. sir pit liya tha usane. is naukari ke lie mana karane ka matalab hota agale tin mahine tak eksachenj se dobara kisi naukari ke lie nam nahin aayega aur svikar karane ka matalab agale chh: mahine tak nam nahin aayega. fir bhi usane naukari yahi soch kar le li thi ki kuchh to paise milenge hi. saikil ka intazam use karana pada tha. jis padosi ke bachchon ko vah tyooshan padhata tha, unase mili thi saikil use. ek aur bachche ko muft padhane kee shart par. lekin yah naukari sirf tin din chal payi thi. vaise chalane vale isase badatar naukariyan bhi chala hi rahe the, balki katha nayak ne bhi aage-pichhe kaee vahiyat naukariyan kee hi thin, lekin machchhar marane vali us naukari se vah ek pal ke lie bhi khud ko jod nahin paya tha. bahut beman se do-dhaee din kat kar usase alag ho gaya tha.

aisa nahin tha ki berozagari ke lambe-lambe daur se guzarate hue katha nayak ya usake sath ke doosare sare berozagar log kabhi nirash nahin hote the ya inhen gussa nahin aata tha. daraasal inakee nirasha aur inaka gussa sirf inhin kee jan leta tha. charam hatasha kee halat men kuchhek log khudakushi kar lete the, ya ghar valon ke sath samoohik roop se zahar kha lete the, lekin ab tak koee aisi varadat sunane men nahin aayi thi ki naukari mangane valon ne koee bhi kam n milane par mil malikon, bainkon ya sarakari daftaron vagairah ka gherav kiya ho, hinsa ka rasta apanaya ho ya kahin oonchi aavaj men bat hi kee ho. aisi ek bhi ghatana sunane men nahin aayi thi. shayad berozagaron kee hi jamat aisi thi jo ki sangathit nahin thi. unaka koee gut nahin tha aur unaka koee rahanuma bhi nahin tha. han, kabhi-kabhar kuchh svarthi tatv zaroor in logon ko apane matalab ke lie apane pichhe aane vali bhid men shamil kar lete the aur apana kam sadhate hi inhen vapis sadakon par thel dete the.

katha nayak apane charon taraf gahari hatasha aur nirasha se dekhata tha. vah janata tha ki akele ke balaboote par poore desh men barason se faili bhayankar avyavastha, berozagari aur had daraje kee udasinata se kabhi bhi nahin lad payega. koee bhi nahin lad sakata tha. yahan kisi ko bhi to kisi kee paravah nahin thi. kahin koee sunavaee nahin thi. halat itani kharab thi ki rozagar daftaron ke rajistaron men aur nam likhane kee jagah hi nahin bachi thi. fir bhi har berozagar naukari kee halakee-si ummid men rozagar daftaron ke aage lagi kataron men din bhar khada rahata. fir bhi ghanton ek pair par bhookhe pyase khade rahane ke bad bhi nam likhavane ke lie usaka nambar nahin aa pata tha. deri kee shikayat karane par yahi bataya jata ki staf kee kami hai, der to lagegi hi.

yahi halat sab jagah thi. chhote se chhota kam karane ke lie bhi use ghanton lainon men lagana padata. ek lain ka kam khatm karake doosare kam ke lie doosari lain men naye sire se apani bari lagani padati. inhin lainon ke chakkar men kaee bar sirf aadhe ghante ke kam ke lie pandrah-pandrah din tak lag jate. sabhi jagah staf kee kami ka rona roya jata.

sach to yah tha ki ek taraf staf kee behad kami thi aur doori taraf kam karane layak amooman har tisara aadami bekar tha ya apani yogyata aur haisiyat se kam ka kam aune-paune damon par karane ke lie mazaboor tha. yah bhi ho raha tha ki ek lamba arasa bit jane ke bad is tarah ka bekar yuvak sachamuch hi bekar ho chuka hota tha. tab usamen n to kam karane ka madda bachata tha aur n ichchha shakti hi. ek tarah se use taiyar karane men samaj kee dher sari poonji to bekar jati hi thi, usakee khud kee barason kee mehanat, poonji, lagan aur eemanadar koshish bhi bekar chali jati thi. kahin - kahi to ek-ek kam se tin-tin aadami chipake hue the. rozagar ho n ho, pet sabake pas lagabhag ek jaisa hi tha jo aadha-adhoora hi sahi, anaj mangata tha. isi khali pet ko kisi bhi halat men bharane kee mazaboori kaee logon ko aaparadhik jagat kee taraf mod deti thi, jahan jane ke to kaee aasan raste the, lekin vapasi ka koee bhi rasta nahin hota tha.

katha nayak ke pas kuchh bhi to nahin tha ki de dila kar hi kahin khud ko fit karava leta. n to usake pas koee sifarish hoti thi aur n hi khilane pilane ke lie paise hi. vaise bhi vah roz hi to dekhata tha ki jo log kisi n kisi tarah kee jugat bhida kar, kuchh de-dila kar ya oonchi sifarish vagairah lagava kar in thodi-si naukariyon se chipak bhi gaye the, ve bhi itane virodhabhas kee zindagi ji rahe the ki aashchary hota tha ki ab tak ye log pagal kyon nahin ho gaye. batani ka gold maidalist baink ke kauntar par baitha din bhar not ginata tha aur fijiks ka farst klas farst kahin sade hue sarakari daftar men ghun lagi kursi par baitha aalatoo-falatoo kee chitthiyon ko darj kar raha tha. angreji sahity ke emae pas yuvak hotal men grahakon ke dinar ke aardar lete milate aur hindi ka piech di kisi door-daraj kee chungi par baitha jahil trak draivaron se matha-pachchi kar raha hota. bayo kaimisti kee pratham shreni kee emaesasi pas ladakee telifon aoparetar kee tuchchi si naukari karane par mazaboor thi aur paliestar taiknalaji men piech di yuvak kisi chay kampani men marketing mainejar hota. kahin kahin aisa bhi hota ki ghoda daktari kee digri le lene ke bad bhi jab kisi yuvak ko door pas kahin bhi chhoti-si naukari nahin milati thi to vah motar parts kee ya kitabon kee selsamaini vali ghumantoo naukari sirf is lie svikar kar leta tha ki berozagar rahane se to achchha hai, kuchh bech hi lo. ghar valon ke samane har samay thobada latakaye rahane se to yahi behatar tha. usane khud bhi to grejuet hone ke bad aise aise kam kiye the jinhen koee aathavin pas bhi aaram se kar sakata tha balki kar bhi raha tha.

yah is vakt ka sabase bada sach tha ki kaee dakakhanon ke bahar dasiyon kee sankhya men bekar grejuets baithe hue ek-ek do-do rupaye le kar anapadh mazadooron ke ghar par bheje jane vale maniaardaron ke farm bhar kar rozi roti kama rahe the. nishchit hi sadak par mazadoori karane vale ye mazadoor in grejueton kee tulana men behatar sthiti men the jo apane rahane-khane ke alava ghar bhejane layak paise kama rahe the aur paroksh roop se hi sahi, mahanagaron ke in padhe likhe logon ke rozagar ke nimitt bane hue the. khair...

vichitr sanyog tha ki katha nayak ko hamesha falatoo, anutpadak aur apane star se kam ke kam karane pade the. ab tak kee pachchis tis naukariyon men se ek bhi to usake layak nahin thi. katha nayak hamesha yahi soch kar apane ko tasalli de leta ki vah akela nahin hai. usake sath ke lakhon kee tadad men berojagar log ek sath kaee sazishon ke shikar hain. sarakar kee chinta to itani bhar thi ki usake aankadon men kisi tarah yah darj ho jaye ki desh kee adhikatar aabadi unake prayason kee vazah se aaj sakshar hai, shikshit, prashikshit hai aur har tarah se yogy hai. vah akshar banch sakati hai. sabako naukari dene kee n to usakee naitik jimmevari hai, n usakee aukat hi hai, aur n hi usane kabhi aisa vayada hi kiya tha. agar kahin kamon kee gunjaish thi bhi, to sarakar kee oonchi, gaddedar kursiyon par baithe logon ke pas itani dooradarshita hi nahin thi ki tay kar sakate, kis kam ke lie kaun-sa aadami thik rahega. sabase badi vidambana to yahi thi ki tay karane kee takat rakhane vale kaee afasar aur lidar khud hi galat jagahon aur galat kursiyon par galat tarike se baithe hue the. unase kisi bhi tarah kee koee bhi ummid karana unake sath j‍yadati hi hoti. sabase adhik takalif kee bat to yahi thi ki jin logon ke bharose yah desh chal raha tha, ve hi log pichhale barason men sabase jyada nakara, bhrasht, laparavah aur avasaravadi sidv hue the.

100 karod kee janasankhya ke muhane par khade desh ke lie yah bahut hi sharm kee bat thi ki poore desh men aadarsh kahe ja sakane layak ek bhi neta nahin tha. aazadi kee pachasavin varshaganth mana rahe vishv kee sabase vaibhavashali paramparaon aur manyataon aur samriddh lok tantr vale poore desh men is samay ek bhi aisa vyakti nahin tha jis par desh kee janata man se bharosa kar sake aur jisake hote hue apane aap ko surakshit aur nishchit mahasoos kar sake. maje kee bat yah thi ki poore desh men n keval rajaniti men, balki kisi bhi kshetr men is tarah ka ek bhi vyakti nahin tha. ye desh baunon ka desh ban chuka tha.

durbhag‍y se jin hathon men desh ka netritv saunpa gaya tha, unamen aadhe se jyada luchche, aavara, katil, hatyare, shatir aparadhi, bis bis hatyaon ke sidv doshi dakait aur girahakat bhare pade the. rajaniti ke kshetr men kul mila kar yah aalam tha ki aap ek neta aur hatyare men fark nahin dikha sakate the. fark tha bhi nahin. donon ek hi kam kar rahe the aur kamobesh donon ka tarika bhi ek hi tha. aaye din akhabar netaon dvara karodon rupaye kee rishvat lene, hatyaen, balatkar karane aur doosare itar aparadhon men lipt paye jane kee khabaron se bhare rahate the. aksar pata chalata ki falan neta ya mukhy mantree ke ghar se karodon rupaye kee nakadi payi gayi hai ya falan pradhan mantree par karodon rupaye sootakes men aparadhiyon se lene ke aarop lagaye gaye hain. aksar pradhan mantree par doosare deshon ke hathiyar bechane vale karobariyon se rishvat lene ke aarop lagate rahate aur ve in aaropon se n vichalit hote aur n hi inaka khandan hi karate. ve poori besharami se adalaton se agrim jamanat bhi le aate the. besharami ka yah aalam hota tha ki ve dobara chunav ladane ke lie ek bar fir janata ke pratinidhi ban kar hath jode vot mangane ke lie chal padate the. un par aaparadhik mukadame chalate rahate, ve jel bhi ho aate aur is bich satta apane parivar valon ko saunp jate, mano satta n ho, lala kee dukan ho ki koee bhi sauda suluf bech lega.

desh kee aazadi kee pachasavin salagirah ke varsh men ab rajaniti hi aisa vyavasay bacha tha jisamen bharapoor paisa tha, satta sukh tha aur asim suvidhaen thin. yah isi desh men ho raha tha ki desh kee behatarin suraksha mashinari aparadh kee duniya se rajaniti men aaye logon aur unake kunabon kee hajari baja rahi thi.

rajaniti ek khujaili randi ka nam ho gaya tha. is randi ke pas sukh to tha lekin rog aur khaj bhi the. log the ki fir bhi is randi ke pas jane ke lie kuchh bhi lie karane ke taiyar the. pahale chori chhupe aur ab sareaam.

is randi ke pas jane valon ka din duniya se naitik anaitik koee sanbandh nahin rah jata tha. desh unake lie ek khula aur hara bhara charagah tha aur unaka kam sirf hari ghas charana tha aur kuchh bhi nahin.

rajaniti nam kee is randi ke pas beintaha paisa tha. itana ki aap kalpana bhi nahin kar sakate the. vahan jane vale khiladi abhi bhi raje maharajaon kee tarah aisho aaram se rahate aur sarakari mashinari ka jam kar durupayog karate the.

mashinari ke is durupayog ka hi parinam tha ki is rajanitik kunabaparasti kee chhatr chhaya men lagabhag kathanayak kee hi pidhi ka ek aisa varg bhi angadaiyan le raha tha jisake pas koee disha nahin thi, koee lakshy nahin tha, jisake pas koee jimmevari bhi nahin thi aur samajik bodh to door door tak nahin tha. fast laif ka himayati yah yuva varg jis raftar se badi badi gadiyan chalata tha, usi raftar se apane sare kam poore hote dekhana chahata tha. yah yuva varg behad jaldi men tha aur use zara sa bhi intazar karana gavara nahin tha. vah apane pas aadhunik aagney hathiyar pain ya laitar kee tarah rakhata tha aur unaka istemal bhi vaisa hi karata tha. vah aadhi rat ko klab men sharab parosane men ek pal kee bhi der hone par ya bar bala dvara paig ke sath chunban dene se inakar karane par usakee kanapati par goli mar kar do sau aadamiyon kee maujoodagi men sareaam usakee hatya kar sakata tha, apani manapasand aaisakrim n milane par vetar kee hatya kar sakata tha, sharab ka nasha badhane ke lie apani hi premika ko mar kar use makkhan ke sath tandoor men bhoon sakata tha aur saiks sanbandhi apani vikritiyon ko poora karane ke lie bhari tikat kharid kar purushon ka nanga nach bhi dekhane ja sakata tha. use kisi ka, kisi ka bhi dar nahin tha, kyonki use pata tha ki is desh ka kanoon usakee mutthi men hai aur koee usaka bal bhi banka nahin kar sakata. usakee uchchhrinkhalata ka yah aalam tha ki vah kahana n manane vali kisi chhatra ka usake hostal men ja kar samoohik roop se balatkar kar sakata tha aur shikayat kee dhamakee diye jane par use sabak sikhane ke lie dobara use sadak se uthava kar usake sath fir se usake sath samoohik balatkar kar sakata tha.

is varg kee takat itani jyada badh gayi thi ki yah apane samane kisi ko bhi kuchh nahin samajhata tha aur sari duniya ko apane thenge par rakhata tha. vah der rat tak sadakon par tej gadiyan chalata, aiyyashi ke nit naye charagah talashata, bhaunde roop men saiks ka pradarshan karata, karata aur nashe men dhut ho kar ghar lautate samay kisi ko bhi apani gadi ke niche kuchal sakata tha. use is hadase par koee afasos n hota. use pata tha ki jab gavahiyan di jayengi to vahan usakee biemadi gadi ka nahin, kisi anadi sharabi dvara chalaye ja rahe trak ka jikr hoga.

yah vahi varg tha jo din bhar kale dhandhe men anap shanap paisa kamata aur rat ko apani aukat batane ke lie kharch kar dalata. usake samane har bar ek hi lakshy hota- vah doosaron se aage hai. kamane men bhi aur kharch karane men bhi. isake lie use nit naye tarikon kee talash rahati.

kaee bar katha nayak sochata tha ki kash usake pas bhi koee behatar digri hi hoti aur bahar jane layak thode bahut paise hi hote. vah bhi inake sahare achchhi digri, haisiyat aur zindagi men kuchh kar guzarane kee tamanna rakhane vale tamam injiniyar, doktar aur doosare kshetron ke profeshanalon kee tarah kisi bhi keemat par, bahar ke mulkon kee taraf nikal jata. beshak vahan doyam daraje ke jivan tha, fir bhi kam se kam itana to mil jata ki vah khud ka aur apane pichhe parivar ka khyal to rakh pata. vah kitane hi aise logon ko janata tha jo yahan se badi badi digriyan le kar gaye the aur bahar ke mulakon men bairagiri kar rahe the. ve kinhin sharton par bhi vahan jana chahate.

ek vikasashil aur garib desh kee poonji par taiyar hone vale ye har tarah se shreshth dimag vikasit deshon ke vikas aur pragati ke vahak ban rahe the. hamari sarakar ko is pratibha palayan kee kattaee chinta nahin thi. desh kee isi berukhi kee vazah se hi to ve apani sar zamin chhod kar gaye the. bahar kinhin bhi sharton par ho, rozagar aur paisa to tha. har sal bahar jane vale dimagon kee sankhya badhati jati. unhen rokane ke lie n to koee niyam the aur n hi koee pralobhan hi.

jahan tak niji sansthanon, bade-bade audyogik gharanon aur vishalakay deshi videshi udyamon men naukariyon ka saval tha, to vahan ke layak padhaee to katha nayak ke pas thi lekin kismat nahin thi. use koee mamooli naukari dene ko taiyar nahin tha, itani aala naukari kaun deta. vah dekhata tha ki vahan hamesha kuchhek aala daraje kee naukariyan huaa karati thin aur aksar layak aadamiyon ko mil bhi jati thin, lekin aam taur par in udyog valon kee nigah takanikee aur prabandh sansthanon men har sal taiyar hone vali behatarin krim par hi rahati thi. in sansthanon men fainal varsh ke shuroo hote hi audyogik samoohon ke pratinidhi vahan chakkar katana shuroo kar dete aur vahan taiyar ho rahe behatarin dimagon ko bahut oonchi, ummid se kahin adhik aur yogyata ke anupat men do - tin guna oonchi boliyan laga kar ek tarah se kharid lete the aur apane yahan kee top mashinari men fit kar dete the. ek bar in yuva, oorjavan aur shatir dimagon ko kharid lene ke bad ye udyog dhandhe vale inase barah pandrah ghante kas kar kam lete aur un par kharch kee jane vali ek-ek paee vasool kar lete. yah bat digar hoti ki is tarah se kainpas selekshan se laye gaye ye shatir dimag kisi ek jagah sal chh: mahine tikana bhi apani tauhin samajhate aur apani chhati par apane bazar bhav ka billa lagaye ek aur oonchi chhalang lagane ke lie doosari kanpaniyon se bhav taul karane lagate. halat yah ho jati ki ek kanpani men pachas hajar rupaye masik, kar, bangala, klab maimbaraship jaisi suvidhaon ko bhogane vala teees varsh ka sayana dimag pachapan hazar vali kanpani men jane kee firak men rahata aur pachapan vala kisi sath hazar vali kanpani men sauda pata raha hota. oopar ke star par yah aavagaman itana tej, aakasmik aur anivary-sa lagane lagata ki pata hi nahin chalata tha ki kal tak jo aadami kisi kold drink kanpani men siniyar marketing mainejar ke roop men naya prodakt lanch karane ke lie apani tim se aur adhik dedikeshan, samarpan aur daishing eproch kee mang kar raha tha, achanak agali subah kisi joota kanpani men kaise ja pahuncha.

lekin ye sari baten bahut oopar ke star par chalatin thin. sirf us star par jahan behatarin dimag aur behatarin pad lagabhag barabar sankhya men the. ek khas kism ke logon ke lie. donon hi simit. gine-chune. lagabhag har kushal aur tez dimag ke lie ek pad to tha hi. kaee bar ek se jyada bhi hote. do-char hajar rupaye kam ya jyada par. katha nayak kee pahunch se bahut door. usake jaison ke samane to hamesha sankat tha kyonki unake pas sirf samany digriyan thin. vishvavidyalayin digriyan. sahity kee, kala kee, aur samaj shas‍treey vishayon kee. kaee bar vigyan kee vishisht shakhaon kee bhi. ye digriyan unhen kisi bhi vishisht, takanikee, prabandh ya eksakyootiv ya kaee bar sadharan daraje ke padon tak bhi nahin pahunchatin thin. unake lie to sirf ausat naukariyan ya fir adhyapan hi bachata tha. vah bhi simit sankhya men. pahale aaiees men in digridhariyon ka nambar lag jaya karata tha, lekin kuchh arase se is lain men bhi profeshanal logon ne dhava bolana shuroo kar diya tha.

bazar kee kahani aur bhi ajib thi. bazar men mang sirf vishishtata, speshalaijeshan kee thi chahe vah kisi bhi kshetr men ho. in kshetron men thoda kam ank vale aadami ko bhi kisi n kisi naukari kee ummid rahati hi thi, lekin samany vishay ke piech di bhi bazar men koee khas keemat nahin rakhate the. aisi digriyon vale log bhi samany aur kam padhe likhe tatha berozagaron vali bhid ka hi hissa ban kar rah jate the. unhen bhi klarkee se lekar aaiees tak ke lie lagatar aavedan karate rahana padata tha, balki kam padhe-likhe berozagaron ke sath ek suvidha rahati thi ki ve zaroorat padane par khud ko kisi bhi chhote mote kam men bhi fit kar lete the. ye kam padhe-likhe log vakt zaroorat bazar men kele, seb aur pyaj bhi bech sakate the, riksha chala sakate the balki chala bhi rahe hi the. ve koee bhi chhota-mota kam kar lete the. kuchh bhi nahin hota tha to apana sab kuchh bech-bach kar midil eest kee taraf mazadoori karane hi nikal jate the. lekin ab to halat yah ho gayi thi ki kisi bhi chhote se chhote kam par kisi varg vishesh ka ekadhikar nahin raha tha. oonchi oonchi digri vale bhi chaparasi, bas kandaktar aur hamalagiri kee tuchchi naukari ke lie apani asali digriyon ko chhupa kar samane aane lage the. kaha ja sakata tha ki desh ne padhaee ke mamale men ab itani tarakkee kar li thi ki ab yahan rikshe vale, khomachevale, pan bidi vale aur yahan tak ki bindi-surkhi bechane vale bhi emae, bie pas hone lage the. ve bhi aakhir kahan tak bhookhe rahate. berozagari to unhen ek kap chay aur eplaee karane ke lie dak kharch tak ke lie rula dalati thi. bhookhe rah kar ghutate rahane se to yahi behatar tha ki jo bhi, jaise bhi mil raha hai, le lo. ise chhoden to hathiyane ke lie das log lain men khade milenge. zinda rahane ke lie koee bhi shart badi nahin thi. 
katha nayak kee doosari naukari bhi bahut thode din chal payi thi. kam tha ek vakeel kee dak sanbhalana aur usake lie maisenjar ka kam karana. vaise is naukari men koee khas takalif nahin thi, paise bhi thik the aur vakeel sahab ka vyavahar bhi achchha tha. lekin jo takalif thi, usase kisi bhi tarah se par nahin paya ja sakata tha. usake kalej ka samay, tyooshan ka samay aur vakeel sahab ke yahan hajari bajane ka samay ek hi the. vakeel sahab poora din mangate to kolej kee padhaee aur aane-jane ke lie bhi use utane hi samay kee zaroorat hoti. use har halat men rozana do chizen chhodani hi padatin. tyooshan ka samay to fir bhi badala ja sakata tha lekin bakee donon samay usake bas men nahin the. yahan bhi naukari hi chhooti thi. vakeel ne bhi yahi salah di thi ki pahale padhaee poori kar lo, tabhi koee dhang kee naukari talasho. mere yahan kam karate rahane se agar tumhari padhaee ka harza hota hai to main yah dosh apane sir nahin lena chahoonga. vaise kabhi bhi fis vagairah ke lie rupaye paise kee zaroorat ho to ... ... .....

yah bat digar hai ki ye naukari ke chhootane ke bad bhi padhaee nahin chal payi thi aur vah poori tarah se bekar ho gaya tha.

use yahan aane kee tarikh aaj bhi yad hai. apane shahar ne to use mushkil se rula rula kar ek digri hi di thi. isake bich ek lamba silasila tyooshanon, praivet naukariyon aur berozagari ke dauron ka raha tha. kabhi naukari ke lie padhaee to kabhi padhaee ke lie naukari. kabhi donon ek sath to kabhi donon hi nahin. tarah tarah kee dukanon men selsamain ship kee. lotari ke tikat tak beche. sadakon par khade ho kar brejari se le kar bal pain tak beche. sirf is ummid se har tarah ke kam men khud ko khapaye rakha ki achchhe din bas aate hi honge. usane kisi bhi kam ko chhota nahin samajha tha. halanki is vazah se use kaee bar bahut sharmindagi bhi uthani padati.

tab vah bi e men padh raha tha. chhutti ke din aur sham ke vakt chhota mota kam karake apana kharch nikalata tha. us din ravivar tha. jis dukan se bechane ke hojari ka saman lata tha, usane us din alag-alag saiz kee brezari ke kaee dibbe pakada diye aur aankh marate hue bola, le ja beta, maze kar. ek se ek badhiya grahak ko yah nayab tohafa saste damon par bech. nayan sukh vahan se lena aur dabal kamishan main doonga. usane lakh kaha tha, vah yah aaitam is tarah sare-aam aavazen laga kar nahin bech sakata lekin dukanadar ne ek nahin suni thi aur usane us din pahali aur aakhiri bar sadak par khade ho kar yah aaitam bechi thi aur usi din yah gadabad ho gayi thi.

ve charon ek sath thin aur ekadam usake thiye ke samane aa khadi huee thin. vah aur usakee tin saheliyan. usake samane aa khade hone se pahale n to unhonne use dekha tha aur n hi vah unhen aata dekh paya tha. ladakiyon men se kisi ko bhi ummid nahin thi ki usase is tarah, is halat men ye sab bechate hue samana ho jayega.

sir usi ka pahale jhuka tha aur vah unhen sakate kee halat men apane thiye par chhod kar bajoo kee gali men sarak gaya tha. ve bhi vahan nahin rukee thin aur ek tarah se vahan se lapakate hue aage nikal gayin thin. sadak par is tarah se saman bechane ka yah usaka aakhiri din tha.

unase, aur khas taur par usase vah kaee din tak aankhen nahin mila paya tha. apane aap par gussa bhi aaya tha ki sali yah bhi koee zindagi hai. har vakt koee n koee ladaee ladate hi raho. is tuchchi zindagi se to behatar tha, anapadh hi hote. kam se kam is tarah se apane parayon ke samane nazaren to n jhukani padatin. halanki kaee din bad jab unamen samany roop se batachit shuroo huee thi to un donon ne hi itana khyal zaroor rakha tha ki is bat ka bilkul bhi zikr nahin kiya tha lekin vah soch sakata tha ki use aur usakee saheliyon ko kitana kharab laga hoga, ki unaka klas failo, dost jo padhaee men kam se kam unase to achchha hi tha aur ve aksar usase nots vagairah manga karati thin, sadak par is tarah se .... .... ....

sunita ne bad men, bahut bad men usase kaha bhi tha ki us din vah ghar ja kar bahut der tak roti rahi thi. isalie nahin ki ve achanak usake samane us vakt pad gayi thin jab vah futapath par is tarah kee koee chiz bech raha tha. usase pahale bhi vah use kuchh n kuchh bechate hue dekh hi chukee thi aur is bat ke lie usakee tarif hi karati thi ki vah kisi bhi kam ko chhota nahin samajhata tha aur sab kam karane ke bavazood apani padhaee ke prati bhi utana hi siriyas tha. use rona to is bat par aaya tha ki use padhaee poori karane ke lie kaise kaise din dekhane pad rahe the.

vah sunita kee sthiti ko achchhi tarah samajhata tha. apane prati usakee bhavanaon se vah vakif tha. unaka kaee barason ka parichay tha. un donon ne lagabhag poora bachapan ek sath hi bitaya tha. vah kuchh kahe bina bhi sab kuchh samajhati thi aur hamesha ek maichyor dost kee tarah usaka sath deti thi. ek tarah se usakee chhooti huee padhaee fir se shuroo karane ke pichhe sunita kee hi zid thi, varana to vah ek sal barahavin men fel ho jane ke bad padhaee ko poori tarah se alavida kah chuka tha. sunita usase ek sal jooniyar thi aur usake fel ho jane se donon barahavin men aa gaye the. us sal bhi vah lagatar sunita ke konchane, samajhane aur har tarah se usaka manobal banaye rakhane ke karan hi achchhe nambaron se pas ho paya tha. bie ke lie bhi usake lie farm sunita hi layi thi aur apani poori anichchha ke bavajood sirf sunita ka man rakhane ke lie bie kar raha tha. beshak bie karane ke chakkar men usaka aarthik graf bigad gaya tha aur usake hath se ek dhang kee naukari bhi jati rahi thi. vah yah bhi janata tha ki vah bie to kya emae bhi kar le, dhang kee naukari usase sau tarah ke papad bilavayegi. lekin isake bavajood vah sunita ka kaha nahin tal paya tha. vah usake lie itana kuchh karati thi. usakee sari takalifon ko vah beshak kam n kar sake, vah itana to karati hi thi ki jaise bhi ho, vah usaka manobal banaye rakhati thi. padhaee ke lie bhi aur behatar zindagi ke khvab ko lagatar nigah men rakhane ke lie bhi.

use yah bhi pata tha ki vah jo bhi, jahan bhi koee dhandha kar raha hota tha ya jis sadak par vah saman bech raha hota ya jis dukan par vah koee tuchchi selsameni kar raha hota to vah us sadak se bhi guzarana talati thi taki use yani katha nayak bharat ko bevazah usakee nazaron ke samane chhota n hona pade. yah bat vah samajhata tha aur ve donon kabhi bhi is bat ko apane aapasi sanbandhon ke bich men nahin late the. khasakar, mojon vale kisse ke bad se to sunita usakee khuddari ka poora samman karati thi. vah us ghatana ke bad se is bat ka poora khyal rakhati thi ki usakee kisi bhi bat se, vyavahar se katha nayak ko takalif n pahunche.

un dinon usakee aarthik sthiti bahut kharab chal rahi thi. isake bavajood usakee poori koshish rahati ki usake kapade saf suthare rahen, kisi ko bhi hava tak n lage ki vah kitane kathin daur se guzar raha hai. kaee zaroori chizen tal rahi thin. vah chah kar bhi apane lie dhang ke rumal aur moje nahin kharid pa raha tha. jo do ek jode the usake pas ya to unaka ilastik dhila ho gaya tha ya ve panjon kee taraf bilakul fat gaye the. sunita se yahin ek bevakoofi ho gayi thi. halanki usakee khud kee apani koee kamaee nahin thi, fir bhi vah apani taraf se usake lie do jodi moje aur rumal le aayi thi. vaise to isamen aisa kuchh bhi nahin tha ki bat ka batangad banata. ve donon pahale bhi ek doosare ko chhoti moti chizen dete hi rahe the. lekin in chijon ko dekhakar vah buri tarah hart ho gaya tha. ekadam chup ho gaya tha. is ghatana ke bad se usane kaee din tak sunita se bat nahin kee thi. usake hisab se yah usake aham par chot thi. use becharagi kee had tak sharminda karane vali bat. shayad yah usi ghatana ka prabhav raha ho ki usane us din ke bad se aaj tak mojon vale joote hi nahin pahane hain. vah ya to saindil pahanata hai ya fir bina tasmen vale joote, jinamen mojon kee zaroorat hi nahin rahati.

sunita se behad aatmiy sanbandhon ke bavazood vah in sanbandhon ka hashr janata tha aur huaa bhi vahi tha. use achchhi sekend klas ke bavazood padhaee ko ek bar fir viram dena pada tha aur sunita sirf pas bhar hone ke bavajood emae karane ke lie apani badi bahan ke pas doosare shahar chali gayi thi. un donon ke bich sare vayade aur us anakahe sanbandhon ke barik reshe apani jagah par the aur zindagi kee sachchaee apani jagah par. sunita kee shadi vahin se, usakee bahan ne apane kisi rishtedar se tay kar di thi. ladaka doktar tha. sadak ke kinare feri laga kar saman bech kar padhaee karane vala katha nayak nishchit roop se us doktar ka vikalp nahin ho sakata tha. filmin kisson men yah bat chal jati thi, lekin zindagi kee sachchaee donon hi janate the. ab emae pas sunita ke sapane ek bie pas aur do sal se lagabhag berojagar katha nayak kaise bhi to poore nahin kar sakata tha. ek aadh sapana bhi nahin. yahan bhi usane ise apani ek bahut badi har man liya tha. vah ladata bhi to kisase aur kis aadhar par. ladane layak aatmavishvas berozagaron ke hisse men nahin aata, yah bat vah janata tha. usane sunita kee shadi ke bare men ek lafj tak nahin kaha tha. ek bar fir chuppi ke gahare koone men utar gaya tha.

halanki shadi ka nyauta use bhi mila tha balki sunita ke hath se likha akela kard usi ko bheja gaya tha. yah bat sunita bhi janati thi aur chahati bhi thi ki vah n hi aaye to behatar. janata vah bhi tha isilie to usakee shadi men jane ke bajaye usane vah shahar hi hamesha ke lie chhod diya tha. vah bambaee aa gaya tha.

banbaee - jahan dher sare log sapane le kar aate the aur dhire dhire sapanon kee baten poori tarah se bhool kar ek mamooli si, gumanam si zindagi guzarane lagate the. thik katha nayak kee tarah. vah bhi khali hath yahan chala aaya tha. shayad yahin kismat kuchh palata khaye.

jin bhasin sahab ke bachchon ko vah tyooshan padhata tha, ve jab sthanantarit ho kar banbaee aaye to unhin ne koncha tha, chale aao yahan. yahan koee bhookha nahin marata. ek bar kismat aajamane men koee harj nahin. main apane aofis men hi tumhare lie koee badhiya job dekhoonga. tab tak tum hamare sath hi rahana.

sachamuch use bhasin sahab kee meharabani se futapath par nahin sona pada tha, n bhookhe rahana pada tha aur n hi khana khane ke evaj men hotalon men bairagiri karani padi thi. kar leta to behatar tha. bhasin sahab ne use chhat aur roti zaroor di thi, lekin usakee haisiyat tyootar se girate girate ghareloo naukar aur bebi sitar kee ho gayi thi. aisi zindagi se to behatar tha, futapath par hi so leta. vah soya bhi lekin bad men. jahan tak naukari ka saval tha to mistar bhasin kabhi bhi nahin chahate the ki use naukari mile. ve to yahi soch kar use laye the ki vah roti aur chhat ke evaj men unake bachchon ko padhata bhi rahega ve donon jab naukari karane jayenge to din bhar muft men bachchon ka khyal bhi rakhega.

panch sal pahale jab katha nayak yahan aaya tha tab se aaj tak usane jitane bhi anubhav batore hain, jitane sangharsh kiye hain, un par chahe to ek poori kitab likh sakata hai, chahe to bina ruke ghanton bat kar sakata hai. lekin takalif yahi hai ki yah sona itana tap chuka hai, isane itani garami, tap aur mar jheli hain ki ab vah bat hi nahin karata. ab ekadam chup hi rahata hai. vah kaee kaee din tak ek shabd bole bina bhi rah sakata hai. kaee bar to poora poora din yahan tak ki shanivar kee sham se lekar somavar aofis pahunchane tak ek shabd bole bagair sara vakt kat deta hai. kahe bhi to kya. kahe bhi to kisase. hamare kitane bachche hain yah batate samay ham garbhapaton kee sankhya nahin ginate. yahan to katha nayak ke pas safalataon ke nam par misakairij aur aborshan vale mamale hi hain. safalata ek bhi nahin. han, is shahar men bhi usakee ek premika hai. yahi ikalauta prem hai jo pichhale dhaee tin sal se kisi tarah ghisat raha hai. dost ek bhi nahin.

is shahar men katha nayak kee pahali pagar nau sau rupaye thi. jabaki loj men rahane-khane ke hi sadhe sat sau dene padate the. us laj se nikalane aur aaj do hazar sau kee pagar tak pahunchane men use panch sal lag gaye hain. is bich mairin draiv kee is munder se arab sagar kee itani laharen nahin takarayi hongi jitane dhakke usane khaye hain. loj se jhopadi, chal, daftar ke chaparasi kee bolkani, bistar bhar jagah ke lie kabhi vasaee to kabhi chemboor, kabhi bhayakhala to kabhi ulhasanagar. banbaee ka koee bhi upanagar nahin bacha hoga. kabhi bilakul sadak par aa jane kee halat. ekadh rat park men bhi. naukariyan bhi isi tarah badalin. begari kee mar bhi khayi aur paise bhi ganvaye. kaee bar poori pagar hi jebakataron ka nishana ban gayi. kitani hi raten usane dal ubal kar bred ke sath khayi hai, dal ka pani pi kar raten guzari hain. pav aur garam mithe pani ka kambineshan banaya hai. bhala aise dinon kee bhi ginati rakhi ja sakati hai kya. bas, har bar pagar ka sabase bada hissa use kamare ke lie rakhana padata hai. bhookhe pet hi sahi, sone ke lie to jagah chahiye hi.

usake pas is bat kee koee ginati nahin hai ki usane kitani bar khudakashi karane kee sochi aur kitani bar vapis jane kee. donon kam hi vah nahin kar paya.

aajakal use kat kata kar kul do hazar rupaye milate hain. jis jagah vah rahata hai, vahan use rahane khane ke hi pandrah sau rupaye dene padate hain. bakee panch sau rupaye usakee zindagi kee bakee sari zarooraton ke lie hain. inamen kabhi-kabhar ghar bheja ja sakane vala maniaardar bhi shamil hota hai. usakee sari khushiyan, takalifen, bimari, kapada latta, tren ka sizan tikat, chay, toothapest, brash, kanghee, tel, kitab, pain, tauliya, akhabar, joota, moja vah pahanata nahin, rumal, pres, sabun, sigaret, pan, jo vah eford hi nahin kar sakata, dadhi, heyar kating, sinema, manoranjan, upahar, ghar jane aane ke lie kiraya jo vah panch sal men sirf ek bar hi juta paya hai, aur vah sab kuchh jo ek shahari aadami ko subah uthane se le kar rat ko sone tak jutana hota hai, use in panch sau men hi jutane hote hain. ye panch sau rupaye usake vartaman ke lie hain, usake bhavishy ke lie hain, jisamen sirf salana tarakkee pachas rupaye hoti hai. aur yahi masik rashi usake bhavishy ke lie hai. isi men usakee bhavi grihasthi, makan, parivar, bal bachche unaka bhavishy aur usake khud ke sare sapane isi rashi ke sahare poore kiye jayenge. kabhi-kabhar bimari kee vazah se usakee pagar se koee katauti hoti hai ya ovar taim kee vajah se ya bonas kee vazah se koee atirikt rashi milati hai to vah samajh hi nahin pata, isaka kya kare aur kaise kare.

yahan pair thik se jama lene ke bad shuroo shuroo men vah kuchh tyooshanen padha liya karata tha. hath kharch layak paise mil jate the, lekin ab sab kuchh chhod chhad diya hai. vahan bhi vahi khichakhich. falan din nahin aaye the, falan din aaye the lekin bachche kee tabiyat thik nahin thi so padhaya nahin tha, falan din...falan din... ab vah kuchh bhi nahin karata, chhutti hote hi yahin aa baithata hai aur tabhi jata hai jab khana khane aur sone ka vakt ho jata hai. vah ab har taraf se laparavah ho gaya hai. n kuchh sochata hai, n sochana chahata hi hai. pichhale do tin salon se usakee sari shamen aam taur par yahin gujari hongi. chupachap akele, door kshitij men jahajon ko, niche laharon ko ya fir sadak par chal rahe logon ko chupachap dekhate hue. sirf shanivar ko hi vah kuchhek vaky bolata hai jab katha nayika aati hai. us ek ghante men vah katha nayika se jitane shabd bolata hai, utane vah poore hafte men bhi nahin bolata.

katha nayika, jaisa ki mainne bataya hindi men emae hai aur kavitaen likhati hai. usakee ab tak kee poori zindagi lagabhag usi tarah kee rahi hai jaisi zindagi katha nayak ne guzari hai. kadam kadam par sangharsh. kabhi padhaee ke lie, kabhi chhat ke lie to kabhi do vakt kee roti ke lie hi. vah bhi agar ginane baithe ki kul mila kar use kitani bar apani padhaee sthagit karani padi hai to usakee koee ginati nahin hai. naukariyon kee ginati bhi vah ab tak bhool chukee hai. lekin ek bat usake sath hamesha rahi. ek ek kadam aage badhati badhati vah yahan tak aa pahunchi hai. vaise usake samane bhi kaee bar zindagi ke shart kat aaye the. vah chahati to unaka fayada utha kar kahan se kahan pahunch sakati thi, lekin dikkat yahi thi ki ye sare shartakat usakee deh se ho kar guzarate the.

is desh men kam karane ke lie ghar se nikali jyadatar ladakiyon kee yahi pida thi. desh ka aur desh kee ladakiyon ka zikr aaya hai to yah dekh lene men koee harz nahin hai ki kul mila kar aam taur par bakee ladakiyan kis tarah ke halat se guzar rahi thin.

vaise to is desh men ek taraf padhi likhi, doosari taraf anapadh, ghareloo ya naukaripesha, kunvari ya shadishuda kisi bhi tarah kee ladakiyon kee samajik aur aarthik halat kabhi bhi achchhi, sammanajanak aur sukoonabhari nahin rahi thi, lekin har vakt paison kee tangi, rozana kee zarooraton ke aur sath hi un zarooraton ko poori karane vali chizon ke dam betahasha badh jane ke aur kisi bhi tarah se unhen poora n kar pane kee kachot ne idhar unake jivan ko aur bhi doobhar aur takalifadeh bana diya tha. padhi likhi lekin mazaboori se ya svechchha se ghar ke bhitar baithi aurat ko to ghar kee chaharadivari ke bhitar hi shoshit karane vale kaee hath the lekin jo aurat mazaboori ke chalate do char atirikt paise kamane kee niyat se ghar se bahar nikalati thi, usaka gala tipane ke lie charon taraf kaee jodi hath ug aate the. emae, emaesasi aur bied ya emaed vagairah kar lene ke bad bhi usake nasib men gali mauhallon men har chauthe ghar men khule pablik skoolon men panch-sat sau rupalli kee naukari hi bachati thi, jahan use sau-sau bachchon kee klas ke sat aath piriyad rozana lene hote. ye panch sat sau bhi use apani taraf se kuchh dhila kiye bagair nahin milate the. is aarthik aur manasik shoshan ke alava naukari kee anishchitata evan daihik shoshan kee aashanka kee addashy talavar har samay unake sir par latakati rahati. kisi bhi any behatar vikalp ke abhav men vah vahin aur yoon hi khatati rahati thi. apani zindagi ka behatarin vakt yoon hi barabad ho jane deti thi. khushi, kuntha, sapane sab apani jagah hote the aur yah chhoti si naukari apani jagah hoti thi, jo beshak ek dhang kee sadi bhi nahin dila sakati thi, fir bhi kuchh to deti hi thi. kaee jagah to halat itani kharab thi ki kuchh javan auraten sirf isalie do char sau rupaye kee naukari karane ke lie din bhar ke lie ghar se bahar rahati thin taki akele ghar par baithe boodhe sasur ya jeth ya javan devaron kee muft kee khitamadagari n karani pade aur unakee ijzat bhi bachi rah sake.

yah hamare vakt kee ek bahut kadavi sachchaee thi ki sadak ke kinare dihadi par mazadoori karane vale mazadoor ke lie to sarakar ne sath sattar rupaye mazadoori tay kar rakhi thi, steshan par hamali karane vale ke lie bhi fi fera das bis rupaye ka intazam tha, lekin ek em e aur emaesasi pas kisi maidam shyama ke lie ya din bhar kisi praivet aafis men khatane vali konvent se padh kar aayi mis mairi ke lie sarakar ne kisi nyoonatam vetan kee bhi zaroorat nahin samajhee thi. jo bhi chahe unaka shoshan kar sakata tha. log dhadalle se kar hi rahe the. poore desh ka yahi aalam tha.

inakee tulana men mahanagar munbaee kee ladakiyon kee halat fir bhi behatar thi. usakee vazahen bhi alag thin. ve sthaniy thin. halanki unakee takalifen bahar se aane vali ladakiyon se alag nahin thin, fir bhi donon men ek fark to tha. ve yahin kee, isi mitti kee bani huee thin. yahin kee paidaish. ve choonki kahin bahar se nahin aayi thin, atah is shahar ke mijaz ko achchhi tarah se janati thin. sangharsh choonki is shahar men rahane kee pahali aur aakhiri shart thi, isalie vah is yahan kee zamin ko, isakedh tapaman ko, yahan ke yatharth ko, zindagi ke sabhi rangon, roopon aur jayakon ko khoob pahachanati thi. vah bilakul pados men basi filmi duniya kee chakachaundh ko, aisho aaram ko, vahan kee beshumar daulat kee asaliyat se vakif to thi, in sari chizon ke lie use svabhavik roop se sapane bhi aate the, lekin in asambhav se lagane vale sapanon ko poora karane ke lie ve aam taur par koee badi bevakoofi nahin karati thin. bambaee kee ladakiyon kee zindagi kee bahut kadavi sachchaee thi ki vah apani haisiyat ke anusar hi aise sapane dekhati thin jinhen vah thode bahut sangharshan ke sath, kuchh intajar ke sath kisi bhi bade samajhaute ke bina poore kar sakati thin.

yah ek tarif karane layak bat thi ki aam taur par munbaee kee har doosari tisari madhyavargi ladakee ka sapana thodi si aarthik aazadi, ek thik thak sa, naukarishuda pati, aur khud ka, beshak chhota sa hi sahi, ek adad alag ghar huaa karata tha. jo sachamuch achchhi kismat vali hoti thin, ve tinon sapane n sahi, inamen se do ek to aage pichhe poore kar hi leti thin. inakee zindagi ka matalab chhoti-chhoti khushiyan, sangharsh, kabhi n khatm hone vali takalifon ka antahin silasila hota tha, jinake sath madhyavarg kee sabhi ladakiyon ko aage pichhe, kam jyada, joojhana hi hota tha. lekin ek bat hamesha unake paksh men raha karati thi ki ve kabhi himmat nahin harati thin. hamesha lagi hi rahatin. behatar, thoda aur behatar kee chah unhen kabhi thakati hi nahin thi. ek-ek tinaka chun-chun kar ghonsala sajane jaisa sangharsh. ek sapane ke poore hote hi doosara sapana poora karane ke lie ya us sapane se thoda oopar ke star ka sapana dekhane ka silasila shuroo ho jata. is tarah se apane sansar ko aur behatar banane ka silasila chalata hi rahata tha. isi vajah se kaee bar sapane tootane ya poore n ho pane par bhi unaka mohabhang nahin hota tha, aur n hi ve kabhi nirash hi hoti thin. ve zindagi ke sath sath in sab baton kee aadi ho jati thin.

lekin takalif un ladakiyon kee hoti thi jo kahin bhi, kabhi bhi, bahut oonche star ke sapane dekhana shuroo kar deti thin. sapane dekhana aur unake poora n hone par nirash hona koee galat bat nahin thi, balki sapane n dekhana hi asvabhavik mana jata. pareshani kee bat to yah thi ki unake apane chhote bade shaharon ya kasbon men jab unake ye sapane poore nahin ho sakate the aur ve bina soche samajhe munbaee mahanagar kee taraf chal padati thin ya kaee bar fusala kar le aayi jati thin, jahan unake vichar se raton - rat n keval sare hasin sapane poore kiye ja sakate the balki duniya bhar kee shano-shaukat bhi jutaee ja sakati thi. ve sapane men dekhi gayi ek anajani duniya kee talash men munbaee aa to jati thin, lekin aate hi rah bhatak jati thin. takalif yah bhi thi ki desh ke har bade chhote shahar men aise sapane dekhane vali kamazor, bhavuk, aur kaee bar bevakoof ladakiyon kee tadad hamesha badhati hi rahati. kabhi kabhar alag alag chhote bade shaharon se bhag kar ya bhaga kar layi gayi kuchhek ladakiyon ko bahut sangharsh karane ke bad filmon men ekstra ka ekadh rol mil jaya karata tha. bakee ninanave fisadi ladakiyan hamesha ke lie gumanami ke andheron men kho jati thin. raste bhatakate bhatakate ve alag alag raston se bazar men bikane ke lie pahunch jati thin. vahan sirf chhat, roti aur hamesha ke lie gumanam, badanam zindagi hoti thi. aur kuchh bhi nahin. kuchh bhi to nahin.

lekin idhar hal ke barason men halat kuchh badale the. galat vakt par galat faisale lene ke lie badanam lekin doosaron ke lie udar hamare desh ne jab se apana aakash duniya bhar ke aadamakhor, jadon se kate, bilakul anajan deshon se aaye apasanskriti ke giddhon ke lie khol diya tha, aur ye badi-badi aankhon vale daravane giddh amooman har ghar kee chhat par lage entina ke zariye har ghar ke draing room men pahunch gaye the, tab se alag alag shaharon se balivud khinche chale aane vale ladake ladakiyon ko rozana pachason kee tadad men banane vale tivi siriyalon men chhote mote kam milane lage the. isake bavazood rozana jitane log yahan rol pane kee talash men pahunchate the, unake do fisadi ko bhi kaimare ke aage ya pichhe kam nahin mil pata tha. natiza yahi hota tha ki itane sare log jab arasa bit jane par bhi apani kismat kee potali ko khulata bhi nahin dekh pate the to apane aap ko kisi bhi aise kam men jhonk dete the jisamen beshak gumanami ho, lekin thik thak paise milate rahen. ladakiyon ke mamale men yah bat jyada lagoo hoti thi.

jab is tarah se yahan pahunchane vali hazaron ladakiyan apani haisiyat bhar sangharsh karane ke bavazood kuchh hasil nahin kar pati thin to unhen munbaee ke amooman har upanagar men bisiyon kee sankhya men khul gaye ledij biyar bar sharan dete the. yahan ve ga leti thin, nach sakati thin aur agar inamen se unhen kuchh bhi nahin aata tha to grahakon ko apani muskan ke sath biyar to pila hi sakati thin.

daraasal ye lediz biyar bar nam ke adde upabhoktavadi sanskriti ke naye charagah the. ek tarah se purushon ke paravarshan, saiks ko le kar manasik vikritiyon ko bhunane ke naye thikane the. aazad hindustan men yah pahali bar dekha suna ja raha tha ki is tarah se saiks sanbandhi kunthaon ko n keval sarvajanik taur par samajik manyata dilayi ja rahi thi, balki use is tarah galiyon, chaurahon par sare-aam bhunaya ja raha tha. bloo filmon ko chhup chhupa kar dekhane-dikhane ka zamana ja chuka tha. ab to pratyaksh pradarshan ka zamana tha. in tathakathit tan-man kee thakan utarane, tanav dhila karane ke navin addon - ledij biyar baron men sare sham gatividhiyan shuroo ho jatin. kaee jagahon par to subah gyarah bajate hi bhari riyayat ka lalach de kar grahakon ko patane ka silasila shuroo ho jata.

jalati bujhati, aankhon men chubhati raushaniyan, tej stiriyofonik sangit, dhunaa, shor sharaba, aisi jagahon ko ek alag hi rang dete the. in tang, majhaule aakar ke biyar baron ke mukhy hal ke bichon bich kanch ke farsh ka ek ubhara huaa ek tapoo bana diya jata tha, jisake niche rangin battiyan jalati bujhati rahati thin. inhin tapuon par, inake ird-gird rat bhar khul‍la khel muradabadi chalata rahata.

yahan ausatan har mej ke lie sarv karane vali ek ladakee hoti aur kanch ke tapoo par kaiset ya aarakestra ke sangit par nachane vali tin char ladakiyan hotin. sara ka sara mahaul tikhepan se buri tarah grast hota. tikhi gandh, tikha mekaap, tikha bhadakaoo sangit aur mejon se uthane vale shohadepan vale tikhe fikare.

sarv karane vali ladakiyon ko shayad sakht hidayat thi ki maryada men rahate hue jitani adhik ho sake, hotal kee bikri badhavao aur is tarah jitani jyada ho sake, apane lie tip kamao. isaka natija yah hota aapakee mej par sarv karane vali ladakee lagatar aapake sir par khadi rahati, vahin mandarati rahati. aapane apane gilas men se ghoont bhara bhi nahin hota ki vah aati, botal men se aur biyar udel jati. usakee har sanbhav ichchha aur koshish rahati aur vah bar-bar isharon se, hav-bhav se, aur shabdon se bhi jatalati ki use aapake akelepan se hamadardi hai, vah aapako kanpani dena chahati hai. aap use bas, ishara bhar kar den. vah aapakee mej par aa baithegi. baten karegi. piyegi, pilayegi, aapako sath degi. aap usaka hath thamenge to vah bhi aapaka hath daba kar aapake prati apani bhavanaen darshayegi. aap aagrah karenge to aapako.. ... aap kahenge to aapake sath khana bhi khayegi. is tarah vah aapaka mood aur aapakee jeb halakee karegi. jo kuchh usane aapako diya, sabakee keemat tagadi tip ke roop men vasool karegi. seth kee jo bikri usane badhayi hai, usakee kamishan use seth se alag se milegi. in biyar baron men amooman sari chijon ke dam do-tin guna vasool kiye jate.

in bar balaon ke viparit nrity balaon ka silasila thoda alag hota tha. unhen apane dans flor par rahate hue hi alag-alag mejon par baithe hue vikrit manasikata vale grahakon se apane hisse ke lie tagadi bakhshish nikalavani hoti thi. balki unhen rakha hi isalie jata tha ki unake tathakathit nrityon aur koolhe matakane kee adaon par rijhane ke lie grahak aayen, apani sudhabudh kho kar piyen, pilayen aur noton kee itani barish kar den ki hotal ka seth, nachane vali, gane vali, sarv karane vali aur daroo banane vali kanpani, sab ke sab bhitar tak bhig jayen.

aam taur par in biyar baron ke malik dharmik kism ke log the jo pahale in jagahon par idali vada becha karate the. kuchhek to samose jalebi bechane vale halavaee bhi rahe the. jab unhonne dekha ki logon kee pet kee bhookh shant karane kee tulana men unake bimar dimagon kee bhookh shant karane aur yauvan kee bhookh badhane men jyada kamaee hai to ve is dhandhe men utar gaye the aur khoob paisa pit rahe the. ye nachane gane vali ladakiyan bhi rat bhar men panch sat sau pit hi leti thin. shuroo shuroo men to yahan filmon se thukarayi gayi ladakiyan hi aati thin, lekin jab sthaniy ladakiyon ne dekha ki yahan to turant kamaee, khoob khana pina aur gahe bagahe mauj maja bhi hai to jhopadapattiyon men rahane vali garib, mazaboor aur thodi tez ladakiyan bhi yahan aane lagi thin. gahara mekaap, shokh adayen, odhi huee muskurahat aur in sabake oopar jalati bujhati battiyon vala mahaul bakee sari kamiyan poori kar deta tha.

nachane gane vali ladakiyan apani mahafil kee shurooaat kisi bhajananuma filmi git se karati thin aur bhajan ke khatm hote hi vahin kahin kone men rakhi shiv kee moorti ke aage agarabatti jala kar pranam karati thin. isake bad hi ve vidhivat koolhe matakana shuroo karati thin.

yahan amooman un ladakiyon, ghareloo auraton aur kamakaji mahilaon ka janaboojh kar zikr nahin kiya ja raha jo svechchha se, mazaboori men, kisi aarthik, sharirik athava parivarik dabav ke chalate duniya ke sabase purane gyat dhandhe men lipt thin. unakee zindagi ke bare men log pahale se hi jaroorat se jyada janate hain. isaka karan saf hai. paramparagat veshyavritti ab gaye jamane kee bat ho chukee thi. beshak abhi bhi aapako rah chalate ya us tarah ke bazaron men grahakon kee talash men khadi saji dhaji aisi paturiyon ke darshan ho sakate the jo is chahe anachahe is dhandhe men dhakel di gayi thin aur vahan se nikalane ka ab unake pas koee rasta nahin bacha tha. lekin desh kee aazadi ka pachasavan varsh aate aate duniya ke sabase purane dhandhe ke samikaran badal chuke the. ab is dhandhe ko bhi samajik manyata de di gayi thi aur ise vyavasayik jagat ka ek anivary ghatak man liya gaya tha. ab is dhandhe ko safedaposhi ka jama pahana kar naye taur tarikon ke sath sar anjam diya jane laga tha. mal vahi tha aur roop badal diya gaya tha usaka. ab vah sosaiti garl, parsanal sekretari aur parsanal eksakyootiv ke roop men karporet jagat kee shobha badha rahi thi.

pichhale dashak tak ek latifa aksar sunaya jata tha ki ek kampani ne apane sabhi bade afasaron ko sapatnik videsh yatra ka nyauta diya tha. sab afasar jab yatra ke bad vapis aaye to kampani ne sabhi afasaron kee patniyon ko ek patr bhej kar poochhana chaha tha ki unakee videsh yatra kaisi rahi to sabhi afasaron kee patniyon ne kampani se ek sath poochha tha ki kaisi videsh yatra? ve to kisi videsh yatra par nahin gayi hain.

ab aazadi kee pachasavin varshaganth aate aate yah latifa hakeekat men badal chuka tha. ab bazar men aisi pachason kampaniyan aa gayi thin ki jo badi badi kampaniyon ke aur bhi bade adhikariyon kee desh videsh ke yatra karyakram kee vyavastha karane ke sath sath sundar sathi bhi muhaiyya karati thin. ye sathi daure ke dauran n keval adhikariyon ke kagaj sanbhalati thin sath hi sath har tarah se unaka khyal rakhane ke lie prastut thin. bas, shulk ada kiye jane kee zaroorat thi.

veshyavritti ke lie ye aur is tarah ke kaee aur kaee barik aur saufistiketed tarike vikasit kar liye gaye the aur inhen kamobesh aadhunik bazar tantr men safal prayog men laya ja raha tha. ab ye kam soshal klabon men, soshal gaidaring‍s ke nam par, telifon ke zariye, fraindaship sarkal kee partiyon ke jariye kiya ja raha tha aur kisi ko kanon kan khabar nahin hoti thi. bas, har jagah manamani fis ada karane kee zaroorat thi.

khair.. bakee baten apani jagah par thin aur desh apani gati se chal raha tha.

ladakiyon kee jo halat thi so thi, aam taur par ladake chahe, ve jyada padhe-likhen hon ya guzare layak, sab ke sab ek hi nav par savar the. sabakee gardan berojagari kee dudhari talavar ke niche thi.

daraasal in pagal kar dene vali aur amanaviy zindagi jine par mazaboor karane vali sthitiyon ke pichhe kaee karan ek sath sakriy the. mukkamal taur par yah nahin kaha ja sakata tha ki bazar men paisa kam hone ke karan chizon kee mang kam ho rahi thi aur kam khapat hone ke karan faiktariyon, karakhanon men utpadan kam ho raha tha, is karan se vahan kam log bharati kiye ja rahe the. yah bhi nahin kaha ja sakata tha ki desh men kampyootar kranti aa jane se kam karane layak hathon kee zaroorat hi nahin rahi thi.

pichhale kuchhek salon se to halat aur bhi badatar hote chale gaye the. sarakari prayason aur padhaee ke prati jagarukata ke chalate log-bag ab padhaee ke mahattv ko aur gaharaee se mahasoos karane lage the aur natija yah huaa tha ki kalejon vagairah ka bojh aur badh gaya tha. ve ab aur bhi jyada shikshit taiyar karake bazar men utarane lage the jabaki unakee khapat taiyar hone vale in berozagaron kee kul panch fisadi bhi nahin thi.

sab kuchh ghalamel tha. bisiyon vazahen thin. pachisiyon bahane the aur pachason dikkaten thin. sach sirf yahi tha ki har yogy hath ko kam nahin tha. n to desh ne is dauran itani tarakkee hi kee thi ya vikas hi kar liya tha ki kam karane valon kee zaroorat hi n rahe. n hi itani khushahali hi aayi thi ki kisi bhi ghar men do-char berozagar bhi bina koee kam dhandha kiye aaram se kha pi sakate.

daraasal ye poora desh galat logon dvara banayi gayi galat nitiyon, galat prathamikataon aur in galat prathamikataon ke galat natijon ka shikar ho kar rah gaya tha. kamon kee bharapoor gunjaish thi aur unhen salike se karane se kar sakane ke lie har nazariye se yogy aur behatarin log har jagah upalabdh the. sirf mauka diye jane kee bat thi, jisaka sanyog hi nahin banane diya jata tha. charon taraf avyavastha ka ekachhatr raj tha. is desh ke karnnadharon ne kabhi apani kursi, dal aur parivar se bahar nahin dekha tha, n jana tha. aaj tak is bat kee taraf dhyan dene kee zaroorat hi nahin samajhee gayi thi ki aakhir ham har sal lakhon kee sankhya men shanadar berozagaron kee fauj kisalie taiyar kar rahe hain. aakhir ek poori pidhi bina kam dhandhe ke kis tarah sahaj, sammanajanak aur samajopayogi jivan ji hi kaise sakati hai? sankat to yahi tha ki yah sab barason se chala aa raha tha aur isi tarah hi chalate rahane vala tha.

hamara desh ek sath kaee mazak kar raha tha aur ek sath kaee mazakon ka patr bhi ban raha tha. desh men kampyootar kranti poori tarah se aa chukee thi, lekin hamare pas pine ka pani nahin tha. hamare pas atyadhunik taiknalaji thi, lekin hamen yah samajh men nahin aata tha ki koode-kachare ka kya karen ya hamare desh ke karodon log subah-savere nivritt hone kahan jayen? hamare pas aadhunik astr shastr the lekin saf pani, hava aur nyoonatam guzare layak do vakt kee roti hamare desh ke karodon logon ke lie abhi bhi sapana the. ham karen niryat kar rahe the, lekin staiplar pin aur kampyootar flopi ka aayat kar rahe the. hamare pas radar banane kee suvidhaen thin lekin achchhe toothabrash ham abhi bhi bahar ke mulkon se hi mangate the. hamare lakhon injiniyar, vaigyanik aur prabandh visheshagy bekar baithe the lekin hamari sarakar rozana ek kee dar se videshi takanikon ka aayat karane ke lie doyam daraje kee videshi farmon se sanyukt udyam lagane ke lie karar kar rahi thi. aaye din hamare audyogik gharane chaddhi, aaloo ke chips aur do kaudi ke bled banane ke lie kisi n kisi mulk se takanikee gyan pane ke lie gidagidate dekhe ja sakate the. ham nahin janate the ki apane desh ke karodon bhookhe bachchon ke lie roti kahan par ugayen, ya apani zamin ka istemal kaise karen lekin apani hi zamin ka koee aur behatar istemal kar sakane ke abhav men hamane ise, apane desh kee dharati ko pepsi aur kola kola kee ladaee ke lie tuchchi sharton par rehan rakh diya tha.

jab se kola aur pepsi ne is desh ko apana ran kshetr chuna tha, vigyapan baji ke ab tak sabhi gyat aur agyat samikaran badal chuke the. in donon kampaniyon ek doosare ko nicha dikhane aur sare desh ke sanbhavit aur asanbhav grahakon ko apani taraf khinchane ke lie jo hathakande apanaye the, ve buri tarah distarb karane vale the. unake hording shmashan ghat men the aur astabal men bhi. aspatal men bhi aur girajaghar men bhi. ab to ye halat ho gayi thi ki ve kisi shav yatra ko bhi spansar kar dete, shart, bas, ek hi hoti, shav ke sath chal rahe sabhi log unake logo kee ti shart pahan kar chalen aur murde ko bhi unhin ke kold drink ke logo vala kafan pahanaya jaye.

ye to sirf udaharan the. kul mila kar har jagah yahi aalam tha. aazadi kee pachasavin varshaganth manate hue hamen nahin pata tha, hamen is vishal desh ka karana kya hai aur kaise karana hai.

yah sab isi avyavasthit aur galat sistam ka natija tha ki desh-videsh ke dhoort, shatir bijines manided logon kee ban aayi thi. jo jitana bada dhoort, usakee dukanadari utani hi achchhi chal nikali thi. in logon ne desh ke berozagaron kee lambi chaudi fauj ka aune paune dam dekar shoshan karana shuroo kar diya tha. in tathakathit dukanadaron ne har chhote bade shahar men tarah tarah kee sels ejensiyan, sarvis ejensiyan aur das tarah ke doosare non prodyoosing dhandhe khol liye the. ye log kuchh paida nahin karate the, fir bhi poore upabhokta bazar ko inhonne apani giraft men le liya tha. inaka jal poore desh men faila huaa tha. kaee bar ye log kisi maltineshanal, jvaint venchar ya antararashtriy kism ke kisi makkadajal ke bharatiy pratinidhi ka choga pahan kar har tarah aayatit taiknalaji, konsaipt, prokdat ya sarvis ko ghar-ghar pahunchane kee thekedari karate the. inake kam ka tarika bahut hi sidha aur paradarshi lagata tha, lekin asal men ye ek bahut hi ghatak kism kee apasanskriti ke vahak the, jo sirf apana aur apana hi ghar bharana janate the.

in tathakathit dukanadaron ka koee sho room vagairah nahin hota tha, balki ve kahin se bhi, kisi bhi godam vagairah se aoparet kar sakate the. ve aksar subah aur dopahar ke akhabaron men vok in intaravyoo ke lie lubhavane vigyapan dete. kaee bar to subah ke akhabar men din men gyarah baje kisi tarankit hotal men sakshatkar men pahunchane ka nimantran hota to kaee bar dopahar ke akhabar men sham panch baje ve naukari ke ichchhuk smart, fraish grejuets, dhadalle se angrezi bol sakane vale kismat ke sataye ladake-ladakiyon ke lie palak panvade bichhaye milate the. ye log aakarshak vetan aur lubhavane kamishan ka chara dal kar logon ka bulate. jitane bhi berozagar rozana alag alag hotalon men alag alag kampaniyon ke lie hone vale in vok-in intaravyoo ke lie pahunchate, amooman hathon-hath rakh liye jate. fir bhi smart aur fraish logon kee zaroorat bani hi rahati. daraasal, in sab berojagaron ko bazar men har tabake, umr, aur aay varg ke upabhokta taiyar karane kee muhim par lagaya jata aur fir unhen apane mohak shabdajal men fansa kar unake zariye apani kampani dvara pracharit deshi videshi utpadon kee mang paida karani hoti thi.

aam taur par ye ve utpad hote the jinhen kharidane kee haisiyat upabhokta men nahin hoti thi, jinakee use zaroorat hi nahin hoti thi aur jinhen kharid kar vah sirf unhin logon par raub jama sakata tha,jinhen vah vyaktigat taur par pasand nahin karata tha.

yahi sara khel tha jo upabhokta ke sath din bhar bisiyon kampaniyon ke ejent, dalal, utpadak aur importar khelate rahate the. sabaka makasad ek hi rahata - jaise bhi ho upabhokta kee jeb se paise nikalo. usakee jeb men nahin hain to use apani sharton par udhar do. usake man men in aalatoo falatoo chijon ke lie lalak paida karake apane utpad ke lie mang paida karo. fir manamani keemat par usakee saplaee karo. yahi bazar ka moolamantr tha jo in kampaniyon ke taja bharati sels eksakyootivs ke kan men utar diya jata tha.

in fraish grejuets ladake ladakiyon ko bharati karate hi unhen har tarah ke grahak banane, patane, aur fansa kar lane kee vidhivat trening di jati thi. fir unhen ek achchhi si kadaqadar kamiz aur rangin taee pahana kar aur ek bade se baig men duniya bhar kee falatoo chizen bhar kar bajar men utar diya jata tha - jao, sham tak poore baig ko khali kar lao. jitana mal bechoge, utani hi kamishan paoge. rozana baig khali kar ke laoge to tarakkee paoge.

isi kamishan ke lalach men rozana saikadon hazaron yuvak yuvatiyan kadaq kamiz aur gale men fans rahi taee pahane bada sa baig dhote hue bainkon, daftaron, bazaron aur koloniyon men kisi bhi vakt bhatakate hue dekhe ja sakate the. inake baig men sheving krim, kichan ka aadhunik saman, juraben, chakoo sait, laitar, fraing pain, tarch kuchh bhi ho sakata tha. ve aapako folding chhata pasand n aane par mini miksar ke lie fansa sakate sakate the aur usake lie bhi n fansane par apane baig se bachchon ke lie koee imported khilauna nikal kar gher sakate the. ye chijen ve aapako chhapi huee keemat se aadhi keemat par dene ke lie ek tarah se gidagidate dekhe ja sakate the. yah bat alag hoti ki chhapi huee keemat se aadhi keemat par bhi vah chiz mahangi lagati.

ek aur takalif thi inase saman kharidane kee. n koee garanti aur n hi mal kharab, ghatiya, nakali ya difaiktiv nikal aane par vapis kar sakane kee koee sahooliyat hi. ye to aaj yahan, kal vahan vale jiv the .

isake bavazood taee aur baig vale ye sels eksakyootiv, marketing dairaiktar ya mainejamaint treni jaise bhari bharakam padanam vale ye ghumantoo selsamain daraasal bahut nirih se lagate the. inhen din bhar bolane, dar dar bhatakane, dher sara saman dhone aur ek ek grahak ko apane shabdajal men fansane kee hi kamishan milati thi. isake lie unhen din bhar jis tarah aur jitani bar gidagidana padata tha, unhen taras ke layak hi banata tha. ek bat aur bhi thi. in logon ko dekhakar bachapan men dekhe feri valon kee bhi yad aati thi, jo bandhe bandhaye gali mauhallon men barahon mahine ek hi tarah kee chizen bechane ke lie lagabhag usi vakt ke aasapas aaya karate the aur lambi si pyari si tan laga kar poore mauhalle ko apane aane kee khabar diya karate the. ve feri vale sabhi mauhallon men bahanape ka sa rishta jodate hue saman becha karate the. ek tarah se ve gali mauhallon kee dinacharya ka ek hissa ban jaya karate the. ve kaee bar kisi kee mang par khas aaitam dhoondh kar bhi la diya karate the. isake alava ve bahanon, bhabhiyon aur nanadon ke kaee mamalon men razadar bhi huaa karate the.

unaka aana achchha lagata tha, lekin in aadhunik feri valon ko dekhate hi khijh paida hoti thi. ek to ye log bak bak bahut karate the, daravaja khulate hi sighe bhitar ghus jate the aur doosare apani chizen jabaradasti thopana chahate. halanki un par khijate samay ham achchhi tarah janate hote the ki ye to sirf bhade ke sipahi hain jinake zariye ye ladaee aur koee lad raha hai lekin ladaee ke niyam to yahi sikhate hain ki dushman ko maro, nahin to vah aapako mar dalega. isi vazah se ye selsamain har jagah dutkare bhi jate the.

inhin aadhunik feri valon kee ek aur zamat bhi thi jo kuchh bechati to nahin thi, lekin konsaipt aur sarvis saiktar ka pratinidhitv karati thi. ye log grahak ko patane kee har chand koshish karate, apani sarvis ke lakhon fayade ginate the. jaise ve aapako fansane ke lie ghar se hi kasam kha kar nikalate the. yahi unaka pesha tha. videshi bainkon ke kredit kard, kisi klab ya holide risort kee mahangi aur aajivan sadasyata, kisi shoping klab kee sadasyata ya isi tarah kee kisi bhavy eenami yojana vagairah ke lie rozana saikadon kee sankhya men ye marketing eksakyootiv grahakon kee talash men idhar udhar daftaron, dukanon, koloniyon men chakkar lagate dekhe ja sakate the. inhen naukari par rakhane vali kampani inake lie jo bijines target tay kar deti, ve dekhane-sunane men bahut aakarshak lagate, lekin hasil karane bahut mushkil hote the. ye kampaniyan grahak patane ke lie har tarah ke naitik-anaitik hathakande apanatin. kahin se bhi grahakon ke pate, fon nambar hasil kar letin aur fir unhen fon karake batatin ki aapako hamane samman, eenam ke lie chuna hai. logon ko eenam lene ke lie kisi achchhe hotal men bulavaya jata, mej buk karavayi jati. vahin ja kar pata chalata ki ve akele nahin hain jinhen is tarah bulavaya gaya hai. kaee aur bhi hain jinhen is tarah gher kar laya gaya hai. vahin yah rahasy bhi khulata ki yah sara natak unhen kisi mahangi, falatoo aur bakavas skeem kee sadasyata ke lie gherane ke lie kiya ja raha hai. turant sadasyata lene par bhari chhoot ka chugga dala jata. ek poora dal hota jo har tarike se aap par itana dabav dalata ki aap mazaboor ho kar han kar baithen. videshi bainkon ke kredit kard ke karobar se jude log bhi yahi hathakande apanate. kisi bhi aire gaire se farm bharava lete, jo baink dvara rijaikt ho jata. sirf farm bharavane ke evaj men bichauli kampani apana kamishan khara kar leti. agar kisi galat ya haisiyat n rakhane vale aadami ko kredit kard mil bhi jata aur vah kharidari karane ke bad vakt par bhugatan n kar pata to usake ghar gunde bhijava kar jan se marane kee dhamakiyan di jatin.

halanki is tarah kee ghumantoo selsamainaship ne desh ke lakhon berojagaron ko vhait kolar naukari de rakhi thi aur ve shan se kah sakate the ki ve achchhe bhale kam dhandhe se lage hue hain, unake pas vijiting kard hai, bhari bharakam padanam hai, lekin asaliyat ve hi janate the ki unhen kitane mushkil lakshy de diye jate the. poora n kar pane kee halat men turant bahar ka rasta dikha diya jata. din bhar ediyan ragadane ke evaj men unhen pachas sath rupaye bhi mushkil se milate jabaki din bhar men ve kampani ko hajaron rupaye kama kar de chuke hote the. isake alava ye kampaniyan udhar mal la kar nakad bechatin, sirf inhin ghumantoo logon kee hi naukari ya pagar ka thikana nahin hota tha. isake alava, in kampaniyen ka koee bharosa bhi nahin hota tha ki kab band ho jayen ya dhandha hi badal len.

ab to in ejensiyon ne tivi ke vibhinn chainalon par telishoping ke slot kharid liye the jahan se ve ghar ghar pahunch gaye the. hom dilivari kee suvidha ke sath. is madhyam se jo chizen ve bechane ke lie dikhate, amooman rasoee kee ya aalatoo falatoo chijen hotin jo ghareloo ya kamakaji auraton kee zindagi aaramadayak banane ke bade bade dave karatin. yah bat alag hoti ki aap khud bajar se ye chizen thok baja kar aadhi keemat par la sakate the.

in shatir dhandhebajon ke sath sath bazar men doosaron ke paison par aish karane valon kee ek aisi jamat ug aayi thi jo kuchh bhi nahin karati thi, bas, aapaka paisa thode hi arase men duguna ya tiguna karane ka lalach deti thi aur jab bhole, bevakoof aur padhe likhe anapadh log apana sarvasv unhen saunp dete to ye log raton rat sare paise le kar champat ho jate. ye log janate the ki logon kee yadadasht bahut kamazor huaa karati hai aur aksar log ye bat aasani se bhool jate hain ki abhi kuchh hi din pahale unaka padosi apane lakhon rupaye kisi aise hi fandebaj ke chakkar men ganva chuka hai isake bavajood ve naye sire se khud bevakoof banane ke lie taiyar ho jate aur apana sab kuchh in vhait kolar safedaposh dakaiton ko saunp dete. poore desh men in dakaiton ka jal bichha huaa tha aur log the ki inhen apana sab kuchh saunp rahe the.

desh men achanak ek mahamari kee tarah fail gaye bhoomandalikaran ke daity aur upabhoktavad ke danav ne ek aur sarvis saiktar ko janm diya tha. is kshetr men bhi khoob kamaee thi. beshak kharch bhi the aur berojagaron ke lie bharapoor rojagar kee gunjaish bhi thi, lekin yahan bhi rojagar pane valon ka aur sarvis pane valon ka bharapoor shoshan ho raha tha. dekhate hi dekhate desh ke har gali mauhalle men sthaniy, deshi aur videshi, antarrashtriy kooriyar sevaon ka jal sa bichh gaya tha. inamen sthaniy log bhi the aur maltineshanal kampaniyan bhi thin jo ek chhote se kavar ko ek shahar se doosare shahar men chaubis ghante men pahunchane ka dava karake sau rupaye tak jhatak leti thin. jitana bada lifafa, utani hi jyada fis. in ejensiyon men bhi vok in intaravyoo ke zariye fresh grejuets bharti kiye jate aur unhen achchhi yoonifarm pahana kar aur gale men pejar lataka kar bajar men dakiyagiri ke lie utar diya jata. ye bechare taee dhari yuva log din bhar ek bade se plastik baig men dher sari chittiyan lie ek imarat se doosari imarat men dakiyagiri karate dekhe ja sakate the. inhonne ek kam poora kiya nahin hota tha ki pejar par doosara sandesh aa tapakata ki aate hue falan kampani se bhi dak bhi lete aao. inamen se jo marketing said men hote, ve bhi bechare din bhi apane asambhav aur mushkil tagret poore karane ke chakkar men mare mare firate.

har taraf, har kshetr men bazar ka jyada se jyada hissa hathiyane ke lie gala kat pratiyogita tha ek doosare ke grahak fodane ke lie ochhi harakaten thin aur anaitik tikadamen thin. makasad sirf ek hi tha - jyada se jyada kamaee. usake liye ve kisi bhi star tak niche utar sakate the. utar chuke the.

ajib ittifak tha ki sadak par chal raha har tisara aadami ya to kuchh bechata nazar aata, ya kisi drishyaman athava adrishy-si kisi chiz kee dalali kar raha hota. raton-rat aam aadami kee zindagi par upabhoktavad ne hamala kar diya tha. sare rishte nate, zarooraten, bhavanaen, komalataen aur kalpanaen, kuchh bhi isake bhishan hamale se bach nahin paye the.

zindagi ab kisi komal ahasas ka nahin, ek bazar ka nam ho gaya tha, jis par, jisake lie aur jisake zariye kuchh bhi kharida becha ja raha tha. rah chalate, ghar par dubake baithe ya bed room men chhipe hue bhi use lagata rahata ki har vakt maltineshanalon kee ek tej dhar chhuri usakee gardan har vakt ret rahi hai. n sirf chhuri, balki in vishalakay danavon kee bhari bharakam lat usakee pith par aur donon hath usakee jeb men hain. upabhokta ko yah bhi lagata rahata ki ek aur adrishy hath hai unaka, jisane usaka tentuaa daba rakha hai ki main dekhata hoon - too kaise nahin kharidata hamari banayi chizen aur deta hamare tay kiye hue dam.

takalif kee bat to yah thi ki yah sab sarakar kee razamandi se aur usakee dekharekh men chal raha tha. use to sirf apani vazanadar kamishan se matalab tha, jo use laisens par chidiya bithane se milati thi. aam aadami par in maltineshanalon ka itana adhik dabav tha ki usakee sans sans inakee maujoodagi ke karan bojhil thi. jaise har vakt in maltineshanalon kee klas si chalati rahati ki yah khao, yah pio, yah kamiz pahano, kamiz ke niche baniyan falan kampani kee ho aur paint us kampani kee to usake niche chaddhi falan desh kee, falan kampani kee thik rahegi. ye kampaniyan din men das bar yad dilatin ki is videshi chaddhi men ilastik falan kampani ka thik rahega. yah bhi yad dilaya jata tha ki hamari chaddhi dhone ke lie kis kampani ka sabun uttam rahega. subah uthate hi kis kampani ke brash par kis doosari kampani ka toothapest lagana behatar rahega aur kulla kis kampani ke mauthavash se kiya jaye, yah salah di jati. in sabake margadarshan ke lie dasiyon kampaniyan subah subah hazari bajatin. isake bad hamari hazamat moondhane ke lie sat aur kampaniyan katar bandhe nazar aatin. kisi ke hath men videshi ustara hota to kisi ke hath men brash ya krim. koee koee to hamare chehare par kisi bhi keemat par apana aaftar shev loshan hi ragadane ke lie chhatapatata nazar aata.

joote hon, polish ho, ghadi ho, pain ho, nelakatar ho, gadi ho, brifakes ho ya usamen rakhe steplar hon, steplar kee pin ho, kutarane ke lie chips hon, ya chubhalane ke lie mint kee goli ho - har jagah yahi bade bade sir vale maltineshanal hamen ghere khade milate. unake pas hamen bimar karane ke lie jank food the, bimari se bachane ke lie lie mahangi davayen thin aur un davaon kee keemat vasool karane ke lie mazaboot hath the. chhuri har hal men aam aadami kee gardan par thi. aavaz uthane kee to gunjaish hi nahin thi. virodh karane ka matalab pragati ka virodhi kahalavana tha.

ajib vidambana thi ki hamare hajaron khanon ke svad, khushaboo aur jayake duniya bhar men pasand kiye ja rahe the aur hamen videshi jank food bargar, pitsa aur dibbaband chikan khane par mazaboor kiya ja raha tha. hamare char rupaye kilo ke aaloo kharid kar ve usake chips bana kar hamin ko panch sau rupaye kilo ke hisab se khila rahe the aur ham kha rahe the. sab kuchh isi tarah chal raha tha aur ham bakare kee tarah sir par latakati talavar kee dhar lagatar pas aati mahasoos kar rahe the. jeb men rupaya aata hi nahin tha aur jab aata tha to ve log yah pahale hi tay kar chuke hote ki ise kaun kis kis anupat men hathiyayega?

is vakt kee yah sabase badi sachchaee thi ki hamare rupaye men se assi nabbe pratishat upabhokta vastuon kee kharid men hi kharch ho jata tha. zindagi kee bakee sari aham zarooraten jas kee tas khadi rahatin ya talati rahatin ya fir hashiye kee taraf khisakayi jati rahatin. mukti kahin nahin thi.

jahan tak bazar ka saval tha, vahan ek ajib sa mahaul tari tha. ek taraf samaj ka ek bahut bada varg aisa tha jo poori eemanadari, koshishon aur mehanat ke bavazood do vakt roti nahin juta pa raha tha. use apani chhoti se chhoti zaroorat, khushi ya ichchha ke lie lambe samay tak intazar karana padata tha aur kuchh bhi hasil kar pane ke lie har bar naye sire se sangharsh kee shurooaat karani padati thi.

lekin isi ke samantar lagabhag sabhi mahanagaron, shaharon aur kaee bar kasbon ke bazar bhi har vakt grahakon kee bhid se pate rahate. kisi bhi samay bazar se guzarate vakt bhid kee vazah se kandhe chhilate. dukanadaron ke pas sabhi grahakon ke layak saman to hota, lekin dikhane, bechane kee hi fursat nahin hoti thi. jitani badi aur mahangi dukan hoti, vahan utani hi jyada bhid hoti. log the ki chizon par toote padate. halanki kuchh arasa pahale tak itani mahangaee kee kalpana bhi nahin kee ja sakati thi. chizen mahangi thin aur khoob mahangi thin. lekin yah dekh kar bhi hairani hoti thi ki in damon par bhi un chizon ko kharidane vale apani bari ka intazar karane ke lie lambi lainon men lage rahate. pata nahin logon ke pas itana paisa kahan se aa jata tha ki din bhar shaping karane ke bad bhi khatam nahin hota tha.

madhyavarg ne achanak hi oopar kee taraf oonchi chhalang laga li thi aur usake kharid pane kee takat raton rat badh gayi thi. use kharch karate dekh kar ab utani hairani nahin hoti thi jitani kaee bar yah dekh kar hoti thi ki ab garib aadami bhi usake nakshe kadam par chalane laga tha. kisi baink men kam karane vala svipar jab pachas hazar kee dupahiya gadi le kar use sajane ke lie panch hazar aur kharch karata tha ya kisi sarakari daftar men mamooli steno jab bis hazar ka nekales aur sat hazar kee sadi pahanakar daftar aati thi to hairani to hoti hi thi. kaee bar mamooli haisiyat vale kisi karmachari ko apane bachchon kee shadi men lakhon kharch karate dekh saval uthane svabhavik hi the.

vakt tha ki bahut tezi se badal raha tha. sains ab aam aadami kee cheri ho gayi thi. sirf use apane ghar ke daravaje ke aage bandh sakane kee haisiyat honi chahiye thi. aadami aur aalasi ho chala tha. ab usake pas har kam ke lie svachalit mashinen thin ya rimot kantrol vali behatarin mashinen thin. bartan saf karane, kapade dhone, roti belane kee mashinen to ab bite vakt kee baten thin. yah yug to apane sath har asanbhav kam ke lie aadhunik upakaran le kar aaya tha. ab aap kahin bhi aadami ko ek sath hagate aur mobail fon par baten karate ya fon par baten karate aur hagate dekh sakate the. selular fon ya pejar ab chalate firate aadami ke pas pain ya laitar kee tarah aam ho chale the.

beshak yah vakt kuchh khas logon ke lie behatarin, shanadar aur aon d top aof d varld jaisa mahasoos karane jaisa tha, lekin aam aadami ke lie yah abhi bhi bahut mushkil taim tha. bahut hi mushkil vakt. usane isase pahale ek sath itani mushkilen kabhi bhi nahin dekhin thi.

ajib bat thi ki is poore paridrishy men bachche kahin nahin the aur n hi kahin unaka svabhavik bachapan hi tha. agar kahin bachche the bhi to sirf vigyapanon men the. aaim krim khate hue bachche, chokalet khate hue bachche, maigi noodals aur bargar khate hue bachche, saf suthare, kisi khas kampani ke mahange sabun se nahate saf gadabade bachche. ye sare bachche upabhok‍ta sanskriti ke naye vahak the jo badi badi kampaniyon ke utpadan bechane kee muhim par lagaye gaye the. ve naye yug ke bikri pratinidhi the. ve svabhavik bachanap jite, galabahiyan dale bhari basta uthaye skool jate bachche nahin the, in bachchon men shararaten nahin thin. inake bachapan men kahin bhi mitti nahin thi kyonki inake kapadon men jara si mitti lagate hi inakee modal mataen inhen kisi kampani ke sabun se dho dalati thin aur ye fir se pahale kee tarah ujale aur saf suthare ho jate the.

ham apane desh kee aajadi kee pachasavin varshaganth mana rahe the aur hamare pas ye hi bachche the jinhen ham dikha sakate the. asali bachche kahin aur the aur unakee taraf kisi kee bhi nigah nahin gayi thi. halanki ve sab jagah the. karakhanon men, dhabon hotalon men, sadakon, chaurahon par, bhattiyon ke pas aur skoolon ke bahar. bas ve inhin kee nigah men nahin the.

katha nayak aur katha nayika bhi isi vakt ka hissa the aur apane apane hisse ke achchhe bure din dekh rahe the.

katha nayika pahale nariman panit ke ek praivet daftar men kam karati thi. usase pahale aur usase bhi pahale usake khate men bisiyon chhoti badi naukariyan darz thin. is naukari men use kul nau sau rupaye pagar milati thi. anishchitata aur daihik shoshan ka hamesha dar. tab vah bhi sham ke vakt yahin isi munder par baitha karati thi. akeli aur apane aap men khoyi huee. kaee din tak donon ne ek doosare ko apane aas pas baithe dekha tha. fir achanak hi bat shuroo huee aur baten aage badhane lagin. ve ab aksar milate the. ek doosare ke sukh dukh dekhate-sunate aur sheyar karate the. dhire dhire donon ek doosare ke nazadik aaye aur ek doosare kee takalifon ke bhagidar bane. zindagi jaisi bhi ho, ek sath guzarane ka aham faisala liya gaya. halanki ek-doosare ka sath unhen kisi tarah aage badhate rahane ka bahut bada sahara deta tha aur katha nayak ko apani zindagi arthapoorn lagane lagi thi, fir bhi vah aksar bechain ho uthata. katha nayika ko lekar vah jitane bhi sapane bunata, sabamen usakee ek hi chinta hoti ki aakhir vah usase shadi kare to kaise aur use le jaye kahan?

tabhi ek aur chhota sa hadasa ho gaya tha aur un donon kee niyamit mulakaton par ek tarah se bain lag gaya tha. beshak ise hadasa nahin kaha ja sakata tha kyonki yah katha nayika ke lie behatari ka sandesh le kar aaya tha. kathanayika ko virar men hi apane ghar ke pas pahali aur doosari kaksha ke bachchon ko padhane kee naukari mil gayi thi. chaudah sau rupaye kee. in chaudah sau rupaye ka chaik skool mainejamaint tabhi deta tha jab vah tin sau rupaye nakad kaishiyar ko thama deti thi. halanki is tarah se usakee pagar sirf gyarah sau rupaye padati thi jisake evaj men use sath bachchon ke sat piriyad lagatar lene padate the. lekin tab bhi vah nariman panit vali naukari se is roop men behatar sthiti men thi ki use ab aane jane men char panch ghante aur do tin sau rupaye kharch nahin karane padate the. beshak vah ab katha nayak se rozana nahin mil pati thi lekin ab usake pas khud ke lie apani man aur bahan ke lie thoda atirikt vakt mil jata tha. ye baten itani mahatvapoorn nahin thin usake lie jitani yah bat thi ki ab usake pahale kee tulana men tin sau rupaye ke karib jyada mil jate the. ye tin sau rupaye nishchit hi katha nayak se ho sakane vali mulakaton kee tulana men jyada zaroori the.

katha nayika kee man thodi bahut silaee karati thi, aur chhoti bahan dasavin kee chhatra hone ke bavajood pados ke ghar men ek chhote bachche ke lie bebi siting karati thi aur evaj men tin sau rupaye pati thi. ghar ka kharch katha nayika ke vetan se hi chalata tha. kisi tarah gadi khinchi ja rahi thi.

halanki katha nayika ne bhi aur adhyapikaon kee dekha-dekhi kuchh atirikt paise kamane ka zariya dhoondh liya tha, lekin ye sab bhi oont men munh men jire kee tarah lagata. pahali doosari ke bachchon ko sirf isalie fel kar dena ki ve jabaradasti aapase tyooshan padhen, bachche ke janm din par sirf tafi dekh kar nak bhaun sikodana aur jatalana ki hamen aur bachchon kee tarah sirf tafi par n bahala kar kuchh gift bhi lao, khud ke janmadin par kaksha ke sare bachchon ko khali lifafe pakada dena ki is men apane man-bap se das bis rupaye rakhava lao, ye sare hathakande katha nayika ko bahut ochhe lagate. aakhir vah kavitaen likhati thi aur kuchh to sochati samajhati hi thi. halanki is sab ke lie use kuchh bhi n karana padata aur sari chizen apane aap hoti jatin, fir bhi usaka man n manata.

aur aise hi kathin vakt men hamara katha nayak aur katha nayika saptah men ek bar mil kar aadha ghanta baten karana ya masala dosa khana ya bhelapoori kha lena bhi sirf isalie eford nahin kar pate the ki milane ke lie unamen se kisi ek ko tren kee tikat ke lie hi attharah rupaye kharch karane padate the jo donon ko hi bhari padate the. fon kee suvidha donon ke pas hi nahin thi. lekin yah vahi kathin samay tha jab log maikal jaiksan ke sho ke lie isi shahar men pandrah hazar ka tikat ya kriket maich ka panch hazar ka tikat pane ke lie ghanton lain men khade rahate the. logon ko is kathin vakt men bhi tin-char hazar ke joote, satrah hazar rupaye kee dres ya pandrah hazar ka rangin dhoop ka chashma mahanga nahin lagata tha. is kathin vakt men bhi log barah pandrah sau rupaye ka khana kha hi rahe the, auraten pandrah sau rupaye kee brejari pahan hi rahi thin aur log bachchon ko hazaron rupaye ke khilaune dilava hi rahe the.

thik isi kathin vakt men hamara katha nayak apani bhookh ko kaee kaee ghante sirf isalie talata rahata tha ki ghar ja kar khana to vaise hi khana hi hai. katha nayika bahut zaroorat hone par bhi doosari se tisari sadi sirf isalie eford nahin kar par pati thi ki har bar kuchh naye kharche pichhali bar kee tarah is bar bhi tal rahe hote the. use saheliyon ke sath golagappe khana ya ek achchhi jodi nakali moti vali mala kharidana bhi aiyyashi lagata tha. chizen in donon ke lie sachamuch bahut mahangi thin.

inhin sari vazahon, takalifon aur mazabooriyon ke chalate katha nayak aur katha nayika pichhale do dhaee baras se ek doosare ko chahane ke bavazood shadi ke lie tay nahin kar pa rahe hain. katha nayak ke pas jagah hi nahin hai. use hansi aati hai - usake pas nayika ko choomane, gale lagane ya mutthi bhar pyar karane ke lie bhi jagah nahin hai. sab kuchh sarvajanik jagahon par. sabake samane.

katha nayika ka liya gaya pahala chumban use abhi bhi yad hai. use us chumban ke lie kee gayi poori eksarasaij aaj bhi romanchit kar deti hai. ek bar usane yoon hi katha nayika se kah diya tha ki vah use aaj usake ghar tak chhodane jayega. katha nayika ekadam chaunk gayi thi. vah soch bhi nahin sakati thi ki kathanayak sirf use chhodane jane ke lie charchaget se virar kee aane jane kee 122 kimi kee char ghante kee yatra karega. munbaee jaise mahanagar men is bat kee kalpana bhi nahin kee ja sakati thi. fir bhi vah zid karake usake sath gaya tha. halanki tren men donon jab pahali bar ek sath sat kar baithe the to nayika behad romanchit ho gayi thi. katha nayika ne use apane ghar tak aane kee ijazat nahin di thi aur use virar steshan par hi ek kap chay pila kar agali tren se ravana kar diya tha.

virar se vapis aate samay katha nayak ne dekha tha ki vasaee steshan aane tak usake dibbe men koee bhi savari nahin thi. kam se kam jis sit par vah baitha tha, us hisse men to bilkul bhi nahin.

agali bar jab dobara katha nayak ne usake samane fir se yahi prastav rakha tha to vah thodi na nukur ke bad man gayi thi. virar pahunch kar hi katha nayak ne usase kaha tha ki vah ek bar fir usake sath vasaee tak vapis chale, ek khas bat karani hai use. nayika ko tabhi usane sattar kee raftar se chal rahi lagabhag khali lokal men sham ke sadhe aath baje pahali bar chooma tha. nayika behad romanchit ho gayi thi. vah kalpana bhi nahin kar sakati thi ki yah ghunna sa, chuppa sa aadami itani mardanagi ka kam bhi kar sakata hai. isase pahale ki nayak use dobara choom pata, vasaee steshan aa gaya tha aur vah tezi se utar gayi thi. gadi chalane tak khidakee kee salakhen pakad kar khadi rahi thi aur jate jate use - buddhoo kahin ke kee shanadar digri de gayi thi.

sachamuch vah buddhoo hi to tha ki apani premika ka chumban lene ke lie usane itani badi mashakkat kee thi. lagabhag char ghante kee falatoo aur bina tikat yatra kee thi aur loj men der se pahunchane ke karan dinar mis kiya tha.

log the ki kahin bhi kabhi bhi apane partanaron ke n keval chumban le lete the balki isase bhi kaee kadam aage badh kar ashlilata kee simaen langhane lagate the.

katha nayak ka bhi dil karata ki use katha nayika ke sath bitane ko thoda sa hi ekant mile, lekin is kambakht mahanagari men ekant hai kahan.

ek bar use yah ekant mila bhi tha, lekin vah nahin janata tha ki is ekant kee use itani badi keemat chukani padegi. use aofis ke hi kisi sathi ne bataya tha ki ek sindhi mahila peing gest rakhati hai. rahane aur ghar ke khane kee bahut kam damon par bahut achchhi vyavastha. vah vahan turant pata karane gaya tha. sachamuch achchha ghar bar tha. karib saintis baras kee mahila thi vah. bahut hi milanasar lagi thi vah mahila use. pahali hi mulakat men man moh lene vali. usakee ek hi ladakee thi - chaudah-pandrah baras kee. pati aksar bahar toor par rahata tha. ghar par koee mard rahe.. .. ..yahi soch kar vah peing gest rakhati thi.

sari chizen manamafik thin. use alag kamara diya ja raha tha, jahan vah kabhi kabhar katha nayika ko lane kee soch sakata tha. agar sab kuchh thik thak chalata to vah vahin rahate hue shadi karane kee bhi soch sakata tha. lekin yah sara sochana sirf sochana hi rah gaya tha.

vahan usaka yah pahala hi din tha. vah apana sara saman le kar aa gaya tha. apana kamara jamaya tha usane. munbaee men itane barason men yah pahali bar hota ki vah ek poore kamare men akela sota. us bhadr mahila ne bahut hi suruchipoorn dhang se khana bana kar use khilaya tha. vah nihal ho gaya tha.

usakee zindagi kee bahut badi samasya hal ho gayi thi. dhang ke khane aur rahane ke lie vah kab se taras raha tha.

vah der tak jagata raha tha aur katha nayika ko lekar madhur rangin sapane bunata raha tha, lekin in sapanon men dastak kisi aur ne di thi. pahale to vah samajh hi nahin paya tha ki yah daravaja khatakhatane kee halakee si aavaz kahan se aa rahi hai. kafi der bad hi vah samajh paya tha ki usi ka band daravaja khatakhataya ja raha tha. usane uth kar jab daravaja khola tha to samane makan malakin khadi thi. lagabhag paradarshi gaun men. usane ekadam bhitar aa kar daravaja band kar diya tha.

katha nayak ekadam bhaunchak sa khada dekhata rah gaya tha. usakee taraf kamatur nazaron se dekhate hue boli thi vah - kambakht nind hi nahin aa rahi thi. tumhari batti jalati dekhi to, socha.. .. , are tum khade kyon ho, aao baitho na, aur usane katha nayak ko khinch kar apane pas bitha liya tha. katha nayak ko kato to khoon nahin. vah yah kya dekh raha tha. yaun ka itana khula aamantrann? achanak usake samane sab kuchh saf ho gaya tha. yah itane kam damon men sari suvidhaen, itana achchha vyavahar aur itana badhiya bhojan. badale men yah sab kuchh. chhi.. ...

us rat vah bahut mushkil se khud ko us kamatur aurat ke changul se bacha paya tha. vaise vah bach bhi kahan paya tha. us aurat ne use bar bar apane se lipatane kee koshishen kee thin, yahan tak ki vah usake samane poori tarah nangi ho gayi thi, lekin jab katha nayak kisi bhi tarah is roop men apane jivan men saiks kee shurooaat ke lie razi nahin huaa tha to usane use dher sare paison ka bhi lalach diya tha - tum jo chaho le lo bas meri yah ichchha poori kar diya karo. roz nahin to hafte men do-ek bar sahi. vah fir bhi nahin mana tha to usane aakhiri danv chala tha - vah man jaye varana vah us par apani ladakee ko chhedane kar ilzam lagayegi aur isi vakt khade khade daravaje se bahar nikalava degi. ek bar usane socha bhi ki kya harz hai, jab sab kuchh usake samane itane shanadar dhang se parosa ja raha hai to vah bhi kyon n aanand le, lekin vah aisi nimfomainik auraton ke bare men janata tha. ek bar silasila shuroo ho jane par isaka kahin ant nahin hota. apani saiks poorti ke samane ve n din dekhati hain n rat. yahi soch soch kar vah use apane se pare thelata raha. yahi kahata raha, aaj vah bahut thaka huaa hai. kal vah zaroor usakee ichchha poori karega. lekin vah bilkul bhi nahin mani thi. vah bar bar use apane oopar gira rahi thi. usane jabaradasti katha nayak ke kapade utar diye the. vah tab bhi nahin mana to usane katha nayak ko gali di thi - namard kahin ka, mainne to socha tha dekhane men achchhe khase ho.. .. ...

aur is tarah se katha nayak ko jivan ka pahala saiks anubhav is jabaradasti ke ikatarafa khel men apani mardanagi siddh karane ke chakkar men mila tha. pahali hi rat men do bar use apani mardanagi dikhani padi thi.

katha nayak samajh gaya tha ki vah yahan raha to use roz rat hi yah rasalila rachani padegi. usakee sehat ka jo falooda banega so banega, vah is ghinaune rishte kee vazah se kisi ko munh hi nahin dikha payega.

agale din hi usane vahan se apana boriya bistar uthaya tha aur us prasang ko apani yadon se hamesha ke lie nikal fenka tha. usane aaj tak kisi se bhi is ghatana ka zikr nahin kiya tha. halanki use vahan poore mahine ke khane rahane ke paise edavans de diye the lekin us ek rat ko itane bhishan roop men guzarane ke bad usakee himmat hi nahin huee thi ki apane bakee paise vapis mangane jaye. usake bad kisi ghar men dobara sheyaring karake rahane kee usakee himmat hi nahin huee thi.

is samay usaka sabase bada sankat hi yahi hai ki ¸ chhote se chhote aur door se door kiraye ke makan ke lie bhi vah tis chalis hazar dipajit kahan se laye? jhopadapatti vale bhi pandrah hazar dipajit mangate hain aur hazar rupaye kiraye se kam bat nahin karate. vo bhi door daraj ke ilakon men jahan rahane par bas ka kiraya alag se jud jayega. vah jahan kam karata hai vahan se to vah hazar rupaye edavans kee bhi ummid nahin kar sakata. vahan to vah aaj kam chhode to das aadami hazar rupaye men kam karane ke lie lain lagaye khade milenge. bachat ke paise n usake pas kal the n aaj hain. kal kisane dekha.

katha nayika kee bhi kamobesh yahi halat hai. ghar chalaye ya jode. man bahan ko dekhe ya apani shadi ke lie sapane dekhe. jab tak bahan kamane layak nahin ho jati, tab tak intazar karane ke alava koee upay nahin. panch sal ya aur jyada? tab vah tis kee hogi aur katha nayak taintis ka. donon jab bhi milate hain, har bar sir jod kar baithate hain aur bisiyon bar guna bhag karate hain.

katha nayika to pahane kapadon men bhi aa jaye par aaye kahan? is kahan ka javab hi nahin hai donon ke pas.

kya aapako nahin lagata, in do pyar karane valon ka bhi zindagi kee chhoti chhoti khushiyon par hak banata hai. unhen bhi apane chhote chhote sapanon ko poora karane kee chah ho sakati hai. vaise bhi ve eyyashi vali, khoobasoorat aur aisho aaram kee zindagi ke khvab kahan dekh rahe hain. ek chhota sa ghar hi to chahate hain jahan unakee apani khud kee duniya ho aur ...........

aap chahen to inake chhote se ghar ke, behatar naukari ke aur behatar zindagi ke sapane ko poora karane men unakee madad kar sakate hain. aapakee nazar men in donon men se kisi ke bhi layak koee behatar naukari ho ya kahin bina dipojit ka kam kiraye vala koee ghar ho to unhen zaroor batayen. ve door pas kahin bhi jane ke lie taiyar hain. in donon ka bayodata aapake pas hai hi sahi.

inaka pata? usakee kya zaroorat? jab bhi aapake pas is tarah kee naukari ya ghar ho aap is bhid men jis bhi tisare aadami ke kandhe par hath rakhenge, vah hamara katha nayak hi hoga. aap use dekhate hi pahachan lenge.

' satyamev jayate '- prachin bharatiy sahity men mundakopanishad se liya gaya yah sootr vaky aaj bhi manav jagat kee sima nirdharit karata hai . 'saty kee vijay ho ' ka viparit hoga 'asaty kee parajay ho' . saty- asaty, sabhyata ke aarambh se hi dharm evan darshan ke kendr- bindu bane huye hain. ramayan men bhagavan ram kee ravan par vijay ko asaty par saty kee vijay bataya gaya aur pratik svaroop ham aaj bhi ise dashahara parv ke roop men manate hain tatha ravan ka putala jalakar saty kee vijay ka shankhanad karate hain. mahabharat men bhi ek krishn ke netritv aur panch pandavon kee sau kauravon aur attharah akshauhini sena par vijay ko saty kee asaty par vijay bataya gaya. kalantar men ved aur puran ke virodhi buddh v jain ne bhi saty ko panchashil v panchamahavrat ka pramukh ang mana.

' saty ' ek behad satvik par jatil shabd hai. dhaee aksharon se nirmit yah shabd utana hi saral hai jitana ki ' pyar ' shabd, par is marg par chalana utana hi kathin hai jitana ki sachche pyar ke marg par chalana. rashtrapita mahatma gandhi, jinhen saty ka sabase bada vyavaharavadi upasak mana jata hai ne saty ko eeshvar ka paryayavachi kaha. unake shabdon men-'' saty hi eeshvar hai evan eeshvar hi saty hai.'' yah vaky gyan, karm evan bhakti yog kee triveni hai. saty kee anubhooti agar gyan yog hai to ise vastavik jivan men utarana karmayog evan antatah saty roopi sagar men doobakar isaka rasasvadan lena hi bhakti yog hai. shayad yahi karan hai ki lagabhag sabhi dharm saty ko kendr bindu banakar hi apane naitik aur samajik niyamon ko pesh karate hain.

saty ka viparit asaty hai. saty agar dharm hai to asaty adharm ka pratik hai. gita men bhagavan krishn kahate hain-'' jab-jab is dhara par adharm ka abhyuday hota hai tab-tab main is dhara par janm leta hoon.'' bharat sarakar ke rajakeey chinh ashok - chakr ke niche likha 'satyamev jayate' shasan evan prashasan kee shuchita ka pratik hai. yah har bharatiy ko ahasas dilata hai ki saty hamare liye ek tathy nahin varan hamari sanskriti ka sar hai . sahity, film evan lok vidhaon men bhi antatah saty kee vijay ka udghosh hota hai .

saty ke vilom asaty ka sabase vyapak roop aaj bhrashtachar hai. aisa nahin hai ki samaj men pahale bhrashtachar nahin tha. kautily ne arthashastr men 27 prakar ke bhrashtacharon ka ullekh kiya hai. unhonne likha hai ki-''jis prakar jihva par rakhe gaye shahad ka svad n lena manushy hetu asambhav hai, usi prakar sarakari karmachari hetu rajakosh ke ek ansh ka bhakshan n karana asambhav hai.'' bhrashtachar ek aisa vish bel hai jo samaj men nity fail raha hai. ise khatm karane hetu kade se kade dand apanaye gaye, par isaka vish aur bhi gahara hota gaya. yahi karan hai ki ek daur men bhrashtachar ko vishvavyapi samasya kahakar isaka samanyikaran karane kee koshish kee gayi to dekhate hi dekhate bhrashtachar ko shishtachar ka paryay mana jane laga. nishchitatah jab aap kisi vyakti se kam nikalavane hetu use rishvat n dekar usake janm din par ek mahanga aur khoobasoorat upahar pradan karate hain to aap apani buri niyat ko chhupane ka ek shisht tarika apana rahe hote hain.

vastutah bhrashtachar svayan vyavastha ke andar se hi janm leta hai. niyamon kee jatilata, nyay men deri, jagarookata ka abhav, shartakat tarikon se lakshy pane kee hod aur manav ka svarthi svabhav hi isaka mool karan hai. in sabase nipatane hetu svatantr nyayapalika, svatantr peras, lokayukt v lokapal sanstha, satarkata aayog, bhrashtachar nirodhak byooro jaisi sansthayen gathit kee gayi . vartaman men udarikaran vyavastha ke dvara laisens- paramit raj kee samapti, soochana-takanik ke badhate dayare ke sath har kisi par midiya kee najar , sitijan-chartar ke madhyam se vibhinn vibhagon dvara nagarikon ko jagarook banana, ee-garvanens ke dvara prashasan men kagaji bojh kam karake kampyootaraijeshan dvara paradarshita lana v tatkal seva muhaiya karana, sivil sosayati dvara apane adhikaron ke prati jagarook hona, soochana ka adhikar lagoo karane v sting aapareshan jaise tatvon ke dvara bhi bhrashtachar par kaboo karane ke prayas kiye gaye hain.

bhrashtachar us dimak kee tarah hai jo samaj ko andar hi andar khokhala karata hai. yahi karan hai ki ise samapt karane hetu hamen us marm par chot karani hogi, jahan se bhrashtachar roopi gend uchhalati hai, n ki us jagah jahan par vah girati hai. bhrashtachar par anekon seminar huye, bade-bade panne ise khatm karane ke dave se range gaye aur tamam jabani jama kharch huyi par ham is tathy kee avahelana kar rahe hain ki bhrashtachar antatah ek naitik evan vaiyaktik samasya hai. jab tak har vyakti svayan ko is dosh se mukti dilane ka prayas nahin karata tab tak bhrashtachar unmoolan ek nara matr hi rahega. bhagavan ram ant tak ravan ke das siron ko tiron se bindhate rahe par us par koee fark nahin pada, antatah vibhishan ke ishare par unhonne ravan kee nabhi par tir chalaya aur use dharashayi karane men safal rahe. aisa hi bhrashtachar ke sath bhi hai.

bhrashtachar ek samajik samasya bhi hai. isase nijat pane hetu jaroori hai ki log vaiyaktik v manasik roop se bhrashtachar se mukt hon. gandhi ji ne satyagrah ka pratipadan karate huye kaha tha ki ise poorn roop men apanane hetu jaroori hai ki sarvapratham manav apane duragrahon se mukti paye evan tatpashchat doosaron hetu ek aadarsh upasthit kar unhen saty kee rah dikhaye. is sambandh men gandhi ji ka ek sootr vaky drishtavy hai

darshan kee bhasha men kahen to har vyakti eeshvar ka chit hone ke karan sat hai. usake duragrah hi use bandhanon men bandhate hain. in bandhanon se mukti ke vibhinn raste bataye gaye hain, jisako apanane ke pashchat vyakti moksh kee avastha ko prapt karata hai. moksh prapti ke pashchat vyakti is sansar ke punarjanm chakr se mukt ho jata hai.

yah saty hai ki bhrashtachar kee jaden samaj men kafi gahari hain, par itani bhi gahari nahin ki koee chahakar bhi unhen nahin hila sake. yahi karan hai ki bhrashtachar par padi har chot use jhakajhor kar rakh deti hai. saty bhale hi kam chot karata hai, par jab karata hai to vah behad tikshn hoti hai. jaroorat bhrashtachar ko ek lailaj rog manakar shant baithane kee nahin, varan ise samapt karane hetu prayas karane kee hai.

bade afasos kee bat hai ki rashtr aaj jis sankat kee ghadi se gujar raha hai, usake prati n to rashtr ka netritv, n sahityakar, n midiya aur n hi buddhijivi sanvedanashil hai. lagata hai sabhi sanvedanahin ho chuke hain, shoony ho chuke hain. desh men bada se bada hadasa ho jata hai, kshan bhar ke liye rediyo v ti0 vi0 apani jani-pahachani aavaj men use khabaron ka roop de dete hain, akhabar vale apane panne rang dete hain, fir aaya-gaya ho jata hai., logabag bhool jate hain, karan ki is desh kee janata ka bhulakkadapan purana hai. yadyapi ki isamen janata ka dosh nahin, balki dosh to rashtriy karnnadharon ka hai, jinhonne samaj ka mahaul aur sanskar hi aisa nirmit kar diya hai ki isake siva kuchh nahin ho sakata.

daraasal bat yah hai ki rashtr ke shikhar netritv kee niyat saf nahin hai ya yoon kahiye ki aaj ka netritv rashtr ke prati samarpit n hokar balki rashtr ko hi apane prati samarpit man leta hai. yahi karan hai ki netritv par aaya sankat rashtr ka sankat man liya jata hai evan netritv ka hit rashtr ka hit man liya jata hai. aise men jab desh ke sabhi bade rajanaitik dal khud hi netritv ko lekar sankat men hain, unase saksham netritv kee aasha karana hi vyarth hai. desh par sabase lambe samay tak shasan karane vali kangres parti ka hal dekhen to svayan mahatma gandhi ne aajadi p"chat kangres ko bhang karane kee bat kahi thi kyonki unhen aajadi ke bad kee bharat kee tasvir dikhane lagi thi. yah anayas hi nahin hai ki kangres matr ek parivar vishesh ke vyaktiyon ke bharose rah gaee hai aur apani sthaee niyati manakar unase hi kisi kari"me kee aasha karati hai. kabhi svatantrata aandolan ka paryay rahe kangres kee yah manodasha svayan men bahut kuchh spasht kar deti hai. uttar pradesh jaise sashakt rajy men apani jamin khisakane ke bad jis prakar kangres chhatapata rahi hai, use samajha ja sakata hai. yuvaraj ke roop men pracharit kiye ja rahe rahul gandhi bundelakhand ke ek dalit parivar men rat gujar kar is bat kee aasani se ghoshana karate hain ki oopar se chale ek roopaye men se matr panch paisa hi in ilakon men pahunchata hai, par isake lie jimmedar kaun hai batana bhool jate hain. isi prakar bharatiy janata parti to sadaiv mukhauton kee rajaniti se hi grast dikhati hai. kabhi ayodhya to kabhi gujarat ko hindutv kee prayogashala banane vali bhajapa ke karnnadhar satta men aate hi gathabandhan kee aad men apane mool muddon ko darakinar kar dete hain. aise hi tamam any rajanaitik dal kshetravad, jativad, sampradayavad jaisi bhavanaon ke sahare yen-ken-prakaren satta hasil karate hain aur vikas kee baton ko pichhe chhod dete hain. nishchitatah ise uchit nahin thaharaya ja sakata aur isi ka natija hai ki aaj arajakata, aatankavad, anushasanahinata, bhrashtachar, samajik asuraksha ka dooshit mahaul poore rashtr men vyapt hai.

is bigade mahaul ke liye rajanaitik netritv ke sath-sath poonjipati varg, dharmachary v midiya bhi apani jimmedari se aankh nahin chura sakate. ye aaye din desh kee janata ko rashtriyata, eemanadari, mitavyayita, anushasan v karmathata ka path padhate hain par kabhi apane gireban men jhankane kee koshish nahin karate. lokatantr ka chaturth stambh kaha jane vala midiya in kathit karnnadharon dvara kahi gaee ek-ek bat ko breking nyooj banakar desh kee janata ko ubata rahata hai. janata kee aavaj uthane kee bajay midiya kee prathamikata sarakari vibhagon aur karaporet jagat se prapt vigyapan hain, jin par unakee roji-roti tikee huee hai. roj pravachan dene vale dharmachary janata ko dharm kee chashani khila rahe hain aur karmavad kee bajay logon ko karmakand kee taraf prerit karake apana ulloo sidha kar rahe hain. aisa pratit hota hai ki ya to yah varg yah samajhakar pravachan jhadata hai ki is desh kee janata anapadh aur nasamajh hai athava ve is sootr par kam kar rahe hain ki kisi bhi jhooth ko bar-bar doharane se sach man liya jaega. vastutah rajanaitik dal, poonjipati ya dharmachary in sabaka nihit svarth ek hai aur duniya kee sari sukh-suvidhaon se paripoorn is varg ke pas abhav namak chij fatak bhi nahin sakati. yahi karan hai ki yah varg yathasthitivad ka purajor pakshadhar hai. inhen kisi bhi prakar ka parivartan pasand nahin - bhale hi aam janata akal, bhukhamari, mahamari se trast ho, desh ka shikshit yuva varg roji-roti kee talash men budhape ko pahunch jaye, desh kee aadhi se adhik janata garibi rekha ke niche jivan-yapan karati rahe, bhola-bhala dehati naukarashahi ke jal men pisata rahe, kintu is desh ke netaon, poonjipatiyon v dharmacharyon par isaka koee asar nahin padata. inaka sab kuchh to 'sinhasan', 'gaddi' v 'aasan' tak simit hai. yahi unaka rashtr hai, yahi unakee deshabhakti hai, bakee chijon ke prati yah varg apani sanvedanashilata kho baitha hai. +

aaye din bade se bade hadase ho rahe hain kintu yah kataee nahin lagata ki shikhar netritv in hadason ke prati gambhir v jagarook hai. kabhi bharat ke pratham pradhanamantree pan0 javahar lal neharoo ne kaha tha ki unaka vash chale to jamakhoron aur kalabajari karane valon ko bijali ke khambhon se lataka den. par bhrashtachar ka daur neharoo ke samay men hi aarambh ho gaya. indira gandhi ne bhrashtachar ko 'vishvavyapi samasya' batakar isakee svikaryata sthapit kar di to rajiv gandhi yah janakar bhi 100 men se matr 15 paisa antim vyakti tak pahunchata hai, rajanaitik ichchhashakti ke abhav men is rog ka upachar nahin bata sake. mahatma gandhi ka nam lekar rajaniti karane vale unakee ichchhanusar samaj ke antim vyakti ke aansoo nahin ponchh sake aur antatah sari chot antim vyakti ke hi hisse men aayi. lubhavane naron ke sath any rajanaitik dal jab satta men aaye to bhi sthiti jas kee tas rahi. garib tabakon hetu roj naee yojanaen lagoo kee jati hain, par unamen se adhikatar kagajon men hi apana lakshy poora karati hain. yahi karan hai ki bhrashtachar ko 'shishtachara' banane men deri nahin lagi. aankade gavah hain ki desh ke 62 pratishat logon ko rishvat dekar kam karavane ka pratyaksh anubhav hai aur aam nagarik prativarsh karib 21,068 karod roopaye rishvat deta hai. vastutah bhrashtachar vyaktigat aacharan se ab sansthagat roop le chuka hai. yah aam janata ka durbhagy hi kaha jayega ki jab aise masalon par bahut shor-sharaba hota hai to mamale ko aayog kee chaharadivari ya nyayik janch prakriya kee janjir se bandh diya jata hai aur fir to bhoolana hi bhoolana hai, karan ki mamala adalati janch prakriya se gujar raha hai ataev is par kisi prakar kee tika-tippani karana nyayalay kee avamanana paridhi ke antargat aata hai. isi prakar badh,+ sookha, akal ya any aapadaon ke samay mantreegan v adhikari viman, helikaptar aur karon ke kafile ka prayog karate hain, natijan jitani rahat pidit-janon ko nahin mil pati hai usase kahin jyada mantree v adhikariyon par kharch pad jata hai. vastutah bhrashtachar ke khilaf kadam uthane kee jimmedari jin logon aur sansthaon par hai, khud ve bhrashtachar men buri tarah ulajhe hue hain. pahale ke rajaneta bhrashtachar men apana nam aane par sharamate the, aaj ve poori takat se apane bhrasht aacharan ka bachav karate hain. hal hi men chara ghotale mamale kee sunavaee ke dauran sarvochch nyayalay ko bhi tippani karani padi ki bhrashtachariyon ko laimpapost se latakakar fansi de deni chahie, to usakee vedana aur aakrosh ko samajha ja sakata hai.

bharatiy sanvidhan bharat ko ek lokatantrik rashtr ghoshit karata hai par satta shirsh par baithe nirvachit jan pratinidhiyon ka charitr dekhen to achchhe-achchhe raja-maharaja bhi sharama jayen. sansad v vidhan sabhaon men aarop-pratyarop kee bhasha hi nahin balki marapit v gali galauj bhi aam chij ban gaee hai. gharon men ti0vi0 par baithakar janapratinidhiyon ka yah tamasha dekhane vale bachche aur yuva pidhi in ghatanaon se kya sikh lenge, sahaj hi anuman lagaya ja sakata hai. hamare adhikatar jan-pratinidhi apani aaparadhik prishthabhoomi ke chalate vaise bhi sadaiv charcha ka vishay bane rahate hain. aparadhiyon ka rajanitikaran ho raha hai ya rajaniti ka aparadhikaran ho raha hai, kuchh bhi kahana bada kathin hai. abhineta-abhinetriyon ke mandir aur unakee pooja ab purani bat ho gaee hai, bharatiy rajaniti men bhi isake udaharan khulakar samane aane lage hain. yahan 'vyakti pooja' muhavara nahin balki yatharth ban gaya hai. dharmanirapekshata ko sanvidhan ka moolabhoot tatv mana gaya hai par tamam rajaneta dharm evan devi-devataon kee sharan lete rahate hain. ise unaka vyaktigat aagrah samajhakar darakinar bhi kar diya jay to yahan devi-devataon v pauranik charitron se tulana hi nahin balki janapratinidhiyon ko svayan devi-devata bana diya gaya. kabhi dharm ke nam par vot mangana, kabhi chatukarita kee had tak jakar ek hi vyakti ka nam japana, to kabhi netaon ko ee"var bana dena- isase bada majak lokatantr men aur nahin ho sakata. aapatakal ke daur men tatkalin kangres adhyaksh devakant barooaa ne kaha tha- ''indira ij indiya end indiya ij indira.'' mano yahan lokatantr nahin samantavad ya rajatantr ka saya ho. tamilanadu men ema0ji0 ramachandran kee mrityu pashchat chennaee men unaka mandir banavaya gaya, jisamen unhen devata ke roop men dikhaya gaya. jayalalita ko postaron men 'kali man' ke roop men dikhaya gaya to mayavati ne kaha ki main hi maya (lakshmi) hoon. rajasthan men vasundhara sarakar ke tin sal poore hone ke upalakshy men jari kailendar men unhen annapoorna devi evan bhajapa ke shirsh netaon atal bihari vajapeee, lalakrishn aadavani v rajanath sinh ko kramashah brahma, vishnu v mahesh ke roop men darshaya gaya. muradabad men soniya gandhi ko durga man kee veshabhoosha men bhrashtachar aur aatankavad ka sanhar karate hue dikhaya gaya to jabalapur men ek poorv vidhayak ne soniya gandhi ko rani lakshmibaee ke roop men postar men dikhaya. maharashtr men vilasarav deshamukh ko govardhan uthate shreekrishn ke roop men dikhaya gaya. aise n jane kitane udaharan hai jo rajatantr v samanti samaj kee yad dilate hain. janata ke bich jakar unake dukh-dard ko sunane aur unaka upachar karane kee bajay rajanaitik dalon ke shirsh netaon kee vandana, rajaniti men pardapan karane v kursi pane ka shartakat tarika ban gaya hai. ''chalisa'' rajaniti isi kee den hai.

ab jara sanvedanashil hokar in sandarbhon ke pariprekshy men desh ke karnnadharon kee karagujariyon par gaur karen ki aaye din akhabaron, patra-patrikaon, ti0vi0 aur manchon par desh ka yuvavarg, kisan, majadoor, karigar in baton ko sunakar ya padhakar gunega to usake manas-patal par kya prabhav ankit hoga? apane in rashtriy karnnadharon kee karagujariyon v fir lambe-lambe pravachanon se usakee kya dharana banegi? jab desh ka uchchapadasth varg hi bhrashtachar ke aaropon ke sanshay men kaid ho, usaka aacharan logon kee nigah men saf-suthara n ho to fir us desh ka bhavishy kya hoga? isi karan daae0 ram manohar lohiya ne kaha tha ki yadi bhrashtachar ko khatm karana hai to isakee shurooaat uchchapadasth logon se honi chahiye. par durbhagyavash aaj is desh ka netritvavarg apane svarth men andha ho apane pad ka sara fayada apanon ke liye bator raha hai. vah chahe jati ke roop men ho, bhaee-bhatijavad ke roop men ho, kshetravad ke sandarbh men ho- kintu dayara sankeernnata v svarth ka hai. aaj choonki sare log isi sankeernnatavadi najariye men kaid hain so 'hamam men sab nange hain' kee tarj par ek doosare kee kamajoriyon aur buraeeyon ko anadekha kar rahe hain. nishchitatah aaj svasth evan samagr netritv ka sankat desh par mandara raha hai aur jab tak svasth netritv nahin paida hoga, bharat kee dharati par se jativad, sampradayavad, kshetravad, bhrashtachar, arajakata, aatankavad ka khatma namumakin hai. yah manthan ka vishay hai ki hamare sath hi aajadi paye tamam rashtr vikas ke kaee payadan chadh gaye, par bharat men apekshit pragati nahin huee. vartaman ke tathakathit karnnadharon kee aavaj men dam nahin hai kyonki aavaj men dam, sanskar, vichar aur charitr se aata hai par ye karnnadhar andar se khokhale hain. ise rashtr kee badakismati hi kaha jayega ki in netaon kee koee niti nahin hai, naitikata nahin hai, charitr kee pavitrata nahin hai, samagrata nahin hai, samadarshita nahin hai. ye rajaniti ko siddhant ke tahat nahin, balki kutil niti ke tahat chala rahe hain, kyonki ye avasaravadi hain. har netritv apane sinhasan ko bachaye rakhane ke liye rashtriyata, akhandata, ekata, dharmanirapekshata, bandhutv, samata ka nara lagata hai kintu sabakee manasikata ek jaisi hai. aaj sabhi rajanaitik dalon evan netaon ka ekamatr lakshy satta hai aur satta kee is kursi tak pahunchane ke liye kabhi ye rashtriyata, akhandata, ekata, dharmanirapekshata, bandhutv, samata v samajavad kee sidhi laga lete hain to kuchh ko ramanam kee sidhi lagane men bhi parahej nahin.

aaj spasht roop se do varg aamane-samane hain-ek, santusht varg evan doosara, asantusht varg. santusht varg choonki rajanaitik, samajik, aarthik, prashasanik, sanskritik aur dharmik har kshetr men apana varchasv bana chuka hai atah vah yathasthitivad ko banaye rakhane ke liye katibaddh hai, chahe isake liye kitane bhi jhooth ka sahara lena pade. rashtrahit men jaroori hai ki yah varg logon ko upadesh dene kee bajay apani kathani-karani ka antar svayan mitakar eemanadari, charitra, karmathata, anushasan ko apane aacharan men utare. jis din yah suvidhabhogi varg sankalpabaddh hokar tyag ka aadarsh upasthit kar dega, desh-samaj kee dasha sudharane men vakt nahin lagega. doosari taraf asantusht varg ka netritv satta kee kursi ke liye logon kee bhavanaon ka shoshan v dohan kar raha hai. abhi tak vah samaj ko navin vichar nahin de paya aur jab tak vichar nahin paida honge, tab tak samaj men n to badalav aayega aur n hi kranti.



